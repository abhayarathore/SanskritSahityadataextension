{
"title": "महाभारतम्",
"data": [
{"c": "5.172", "n": "14", "i": 27080, "v": "यथा शाल्वपते नान्यं नरं ध्यामि कथंचन । त्वामृते पुरुषव्याघ्र तथा मूर्धानमालभे ॥", "md": "I do not, O lord of the Shalvas, desire any husband save yourself, O foremost among men, I swear by my heart."},
{"c": "5.172", "n": "15", "i": 27081, "v": "न चान्यपूर्वा राजेन्द्र त्वामहं समुपस्थिता । सत्यं ब्रवीमि शाल्वैतत्सत्येनात्मानमालभे ॥", "md": "O chief among kings, I do not come to you as one who has before been ravished by another. I am speaking the truth, O lord of the Shalvas, I swear by my soul and by truth."},
{"c": "5.172", "n": "16", "i": 27082, "v": "भजस्व मां विशालाक्ष स्वयं कन्यामुपस्थिताम् । अनन्यपूर्वां राजेन्द्र त्वत्प्रसादाभिकाङ्क्षिणीम् ॥", "md": "Accept me, O you of big eyes, who am a girl and have come of my own will desirous of your favours, and without having been ravished by another, O chief among kings.\""},
{"c": "5.172", "n": "17", "i": 27083, "v": "तामेवं भाषमाणां तु शाल्वः काशिपतेः सुताम् । अत्यजद्भरतश्रेष्ठ त्वचं जीर्णामिवोरगः ॥", "md": "Shalva however abandoned that daughter of the ruler of the Kashis who spoke thus, O chief among the Bharatas, like a serpent casting off its slough."},
{"c": "5.172", "n": "18", "i": 27084, "v": "एवं बहुविधैर्वाक्यैर्याच्यमानस्तयानघ । नाश्रद्दधच्छाल्वपतिः कन्याया भरतर्षभ ॥", "md": "The king of the Shalvas did not look graciously on that girl who spoke in this and several other strains."},
{"c": "5.172", "n": "19", "i": 27085, "v": "ततः सा मन्युनाविष्टा ज्येष्ठा काशिपतेः सुता । अब्रवीत्साश्रुनयना बाष्पविह्वलया गिरा ॥", "md": "Then did that eldest daughter of the ruler of the Kashis struck with grief say with eyes bathed in tears in a voice choked with tears."},
{"c": "5.172", "n": "20", "i": 27086, "v": "त्वया त्यक्ता गमिष्यामि यत्र यत्र विशां पते । तत्र मे सन्तु गतयः सन्तः सत्यं यथाब्रुवम् ॥", "md": "Being abandoned by you I shall go wherever I please, O lord of the universe, making the righteous my refuge, for truth is indestructible."},
{"c": "5.172", "n": "21", "i": 27087, "v": "एवं संभाषमाणां तु नृशंसः शाल्वराट्तदा । पर्यत्यजत कौरव्य करुणं परिदेवतीम् ॥", "md": "At that time the lord of the Shalvas thus abandoned that girl, O Kaurava, who spoke to him plaintively."},
{"c": "5.172", "n": "22", "i": 27088, "v": "गच्छ गच्छेति तां शाल्वः पुनः पुनरभाषत । बिभेमि भीष्मात्सुश्रोणि त्वं च भीष्मपरिग्रहः ॥", "md": "Shalva said to her again and again “go, go, I fear Bhishma, O you of beautiful hips, for you are Bhishma's capture.\""},
{"c": "5.172", "n": "23", "i": 27089, "v": "एवमुक्ता तु सा तेन शाल्वेनादीर्घदर्शिना । निश्चक्राम पुराद्दीना रुदती कुररी यथा ॥", "md": "Being thus spoken to by that Shalva of short foresight, she issued out of that city sorrowing, weeping like a she osprey."},
{"c": "5.173", "t": "भीष्म उवाच ।"},
{"c": "5.173", "n": "1", "i": 27090, "v": "सा निष्क्रमन्ती नगराच्चिन्तयामास भारत । पृथिव्यां नास्ति युवतिर्विषमस्थतरा मया । बान्धवैर्विप्रहीनास्मि शाल्वेन च निराकृता ॥", "md": "Bhishma said As she sorrowfully issued out of the capital she thought within herself: “In this world there is no young woman in a more difficult situation than myself."},
{"c": "5.173", "n": "2", "i": 27091, "v": "न च शक्यं पुनर्गन्तुं मया वारणसाह्वयम् । अनुज्ञातास्मि भीष्मेण शाल्वमुद्दिश्य कारणम् ॥"},
{"c": "5.173", "n": "3", "i": 27092, "v": "किं नु गर्हाम्यथात्मानमथ भीष्मं दुरासदम् । आहोस्वित्पितरं मूढं यो मेऽकार्षीत्स्वयंवरम् ॥"},
{"c": "5.173", "n": "4", "i": 27093, "v": "ममायं स्वकृतो दोषो याहं भीष्मरथात्तदा । प्रवृत्ते वैशसे युद्धे शाल्वार्थं नापतं पुरा । तस्येयं फलनिर्वृत्तिर्यदापन्नास्मि मूढवत् ॥", "md": "I did not leap down to join Shalva, when Bhishma was engaged in fierce battle. The result of that is this, namely that I have been made a fool of."},
{"c": "5.173", "n": "5", "i": 27094, "v": "धिग्भीष्मं धिक्च मे मन्दं पितरं मूढचेतसम् । येनाहं वीर्यशुल्केन पण्यस्त्रीवत्प्रवेरिता ॥", "md": "Shame on Bhishma, shame on my idiotic father of foolish heart that fixed velour to be my dower as if I were a woman who could be sold at a price,"},
{"c": "5.173", "n": "6", "i": 27095, "v": "धिङ्मां धिक्शाल्वराजानं धिग्धातारमथापि च । येषां दुर्नीतभावेन प्राप्तास्म्यापदमुत्तमाम् ॥", "md": "Shame on myself, shame on king Shalva, shame also on the creator through whose fault I am now placed in this difficulty."},
{"c": "5.173", "n": "7", "i": 27096, "v": "सर्वथा भागधेयानि स्वानि प्राप्नोति मानवः । अनयस्यास्य तु मुखं भीष्मः शांतनवो मम ॥", "md": "In all circumstances does a man go through his share of worldly happiness and misery but Bhishma, the son of Shantanu, is the prime cause of this difficulty."},
{"c": "5.173", "n": "8", "i": 27097, "v": "सा भीष्मे प्रतिकर्तव्यमहं पश्यामि सांप्रतम् । तपसा वा युधा वापि दुःखहेतुः स मे मतः । को नु भीष्मं युधा जेतुमुत्सहेत महीपतिः ॥", "md": "I now see that for the present I should have revenge on that Bhishma either by austerities or by battle, for in my opinion he is the cause of my misery."},
{"c": "5.173", "n": "9", "i": 27098, "v": "एवं सा परिनिश्चित्य जगाम नगराद्बहिः । आश्रमं पुण्यशीलानां तापसानां महात्मनाम् । ततस्तामवसद्रात्रिं तापसैः परिवारिता ॥", "md": "To a hermitage of a great souled anchorite of virtuous ways of life and she stayed there for the night surrounded by anchorites."},
{"c": "5.173", "n": "10", "i": 27099, "v": "आचख्यौ च यथा वृत्तं सर्वमात्मनि भारत । विस्तरेण महाबाहो निखिलेन शुचिस्मिता । हरणं च विसर्गं च शाल्वेन च विसर्जनम् ॥", "md": "That lady of sweet smiles told them, everything about herself in due order, O Bharata, in detail, the story of her abduction, her liberation and her abandonment by Shalva."},
{"c": "5.173", "n": "11", "i": 27100, "v": "ततस्तत्र महानासीद्ब्राह्मणः संशितव्रतः । शैखावत्यस्तपोवृद्धः शास्त्रे चारण्यके गुरुः ॥", "md": "There lived a great Brahmana of rigid vows Shaikhavatya by name, old in devotion and a preceptor of the holy books and the Arariyakas."},
{"c": "5.173", "n": "12", "i": 27101, "v": "आर्तां तामाह स मुनिः शैखावत्यो महातपाः । निःश्वसन्तीं सतीं बालां दुःखशोकपरायणाम् ॥", "md": "That anchorite, of eminent devotion, said to that chaste lady who was in extreme difficuity and who was sighing in grief and distress."},
{"c": "5.173", "n": "13", "i": 27102, "v": "एवं गते किं नु भद्रे शक्यं कर्तुं तपस्विभिः । आश्रमस्थैर्महाभागैस्तपोनित्यैर्महात्मभिः ॥", "md": "Such being the case, gentle lady, what can be done by devotees residing in this hermitage, of great parts and great souled though they be?"},
{"c": "5.173", "n": "14", "i": 27103, "v": "सा त्वेनमब्रवीद्राजन्क्रियतां मदनुग्रहः । प्रव्राजितुमिहेच्छामि तपस्तप्स्यामि दुश्चरम् ॥", "md": "She however thus replied, O king: \"Show me this favour. I desire to wander about and to practice hard devotion."},
{"c": "5.173", "n": "15", "i": 27104, "v": "मयैवैतानि कर्माणि पूर्वदेहेषु मूढया । कृतानि नूनं पापानि तेषामेतत्फलं ध्रुवम् ॥", "md": "The deeds that had been done by me in a previous life out of folly are certainly misdeeds and this is surely the result of that."},
{"c": "5.173", "n": "16", "i": 27105, "v": "नोत्सहेयं पुनर्गन्तुं स्वजनं प्रति तापसाः । प्रत्याख्याता निरानन्दा शाल्वेन च निराकृता ॥", "md": "I do not venture to go back to my kindred, O devctees, rejected and rendered cheerless and y. nged by Shalva."},
{"c": "5.173", "n": "17", "i": 27106, "v": "उपदिष्टमिहेच्छामि तापस्यं वीतकल्मषाः । युष्माभिर्देवसंकाशाः कृपा भवतु वो मयि ॥", "md": "I wish to be instructed here (in asceticism), O ascetics, whose sins have been washed off by you who are god-like; let kindness be shown to me.\""},
{"c": "5.173", "n": "18", "i": 27107, "v": "स तामाश्वासयत्कन्यां दृष्टान्तागमहेतुभिः । सान्त्वयामास कार्यं च प्रतिजज्ञे द्विजैः सह ॥", "md": "He then comforted that lady by citing instances and examples and consoled her by promising to do her work along with others among the twice-born."},
{"c": "5.174", "t": "भीष्म उवाच ।"},
{"c": "5.174", "n": "1", "i": 27108, "v": "ततस्ते तापसाः सर्वे कार्यवन्तोऽभवंस्तदा । तां कन्यां चिन्तयन्तो वै किं कार्यमिति धर्मिणः ॥", "md": "Bhishma said Then did all those anchorites engage themselves in their respective duties and those virtuous ones thought as to what they should do for that lady."},
{"c": "5.174", "n": "2", "i": 27109, "v": "केचिदाहुः पितुर्वेश्म नीयतामिति तापसाः । केचिदस्मदुपालम्भे मतिं चक्रुर्द्विजोत्तमाः ॥", "md": "Some among them then said “Let us take her to her father's place,\" and some of the anchorites thought of finding fault with ourselves."},
{"c": "5.174", "n": "3", "i": 27110, "v": "केचिच्छाल्वपतिं गत्वा नियोज्यमिति मेनिरे । नेति केचिद्व्यवस्यन्ति प्रत्याख्याता हि तेन सा ॥", "md": "Some thought of going to the king of the Shalvas and ask him to accept the girl: some said 'nay' to this proposal for she was rejected by him."},
{"c": "5.174", "n": "4", "i": 27111, "v": "एवं गते किं नु शक्यं भद्रे कर्तुं मनीषिभिः । पुनरूचुश्च ते सर्वे तापसाः संशितव्रताः ॥", "md": "Then did all those anchorites say again to her:-It being so, gentle lady, what can these anchorites do for you, endued with intelligence and self-control though they are?"},
{"c": "5.174", "n": "5", "i": 27112, "v": "अलं प्रव्रजितेनेह भद्रे शृणु हितं वचः । इतो गच्छस्व भद्रं ते पितुरेव निवेशनम् ॥", "md": "There is no need for you to roam about in these woods: Listen to wards that are of benefit to you and go hence to your father's place; may you fare well."},
{"c": "5.174", "n": "6", "i": 27113, "v": "प्रतिपत्स्यति राजा स पिता ते यदनन्तरम् । तत्र वत्स्यसि कल्याणि सुखं सर्वगुणान्विता । न च तेऽन्या गतिर्न्याय्या भवेद्भद्रे यथा पिता ॥", "md": "The king, your father, will do what is proper for you and, O blessed lady, you will live there in happiness, endued with all accomplishments as you are."},
{"c": "5.174", "n": "7", "i": 27114, "v": "पतिर्वापि गतिर्नार्याः पिता वा वरवर्णिनि । गतिः पतिः समस्थाया विषमे तु पिता गतिः ॥"},
{"c": "5.174", "n": "8", "i": 27115, "v": "प्रव्रज्या हि सुदुःखेयं सुकुमार्या विशेषतः । राजपुत्र्याः प्रकृत्या च कुमार्यास्तव भामिनि ॥"},
{"c": "5.174", "n": "9", "i": 27116, "v": "भद्रे दोषा हि विद्यन्ते बहवो वरवर्णिनि । आश्रमे वै वसन्त्यास्ते न भवेयुः पितुर्गृहे ॥"},
{"c": "5.174", "n": "10", "i": 27117, "v": "ततस्तु तेऽब्रुवन्वाक्यं ब्राह्मणास्तां तपस्विनीम् । त्वामिहैकाकिनीं दृष्ट्वा निर्जने गहने वने । प्रार्थयिष्यन्ति राजेन्द्रास्तस्मान्मैवं मनः कृथाः ॥", "md": "Seeing yourself alone in these dreary and solitary woods kings will court you; therefore do not set your heart on such a life."},
{"c": "5.174", "t": "अम्बोवाच ।"},
{"c": "5.174", "n": "11", "i": 27118, "v": "न शक्यं काशिनगरीं पुनर्गन्तुं पितुर्गृहान् । अवज्ञाता भविष्यामि बान्धवानां न संशयः ॥", "md": "Amba said I cannot go to the city of Kashi to my father's place for I shall doubtless to disgraced by my friends."},
{"c": "5.174", "n": "12", "i": 27119, "v": "उषिता ह्यन्यथा बाल्ये पितुर्वेश्मनि तापसाः । नाहं गमिष्ये भद्रं वस्तत्र यत्र पिता मम । तपस्तप्तुमभीप्सामि तापसैः परिपालिता ॥", "md": "O ascetics, in my childhood did I live in my father's place but now I shall not go where my father is; may you fare well."},
{"c": "5.174", "n": "13", "i": 27120, "v": "यथा परेऽपि मे लोके न स्यादेवं महात्ययः । दौर्भाग्यं ब्राह्मणश्रेष्ठास्तस्मात्तप्स्याम्यहं तपः ॥", "md": "I desire to practice asceticism protected by anchorites so that in the next world too I may not meet with such dire calamities. O foremost among ascetics, therefore am I desirous of practicing asceticism."},
{"c": "5.174", "t": "भीष्म उवाच ।"},
{"c": "5.174", "n": "14", "i": 27121, "v": "इत्येवं तेषु विप्रेषु चिन्तयत्सु तथा तथा । राजर्षिस्तद्वनं प्राप्तस्तपस्वी होत्रवाहनः ॥", "md": "Bhishma said While those regenerate persons were thus thinking of the merit of the case, the royal sage Hotravahana came into that forest."},
{"c": "5.174", "n": "15", "i": 27122, "v": "ततस्ते तापसाः सर्वे पूजयन्ति स्म तं नृपम् । पूजाभिः स्वागताद्याभिरासनेनोदकेन च ॥", "md": "Then did all those ascetics worship that ruler of men and welcome him with their greetings, seat and water."},
{"c": "5.174", "n": "16", "i": 27123, "v": "तस्योपविष्टस्य ततो विश्रान्तस्योपशृण्वतः । पुनरेव कथां चक्रुः कन्यां प्रति वनौकसः ॥", "md": "Then did those dwellers of the forest again address that lady in the hearing of that sage after he had taken his seat and rested himself a little."},
{"c": "5.174", "n": "17", "i": 27124, "v": "अम्बायास्तां कथां श्रुत्वा काशिराज्ञश्च भारत । स वेपमान उत्थाय मातुरस्याः पिता तदा । तां कन्यामङ्कमारोप्य पर्याश्वासयत प्रभो ॥", "md": "Hearing those words of Amba, the daughter of the king of the Kashis, O Bharata, that royal sage of great energy became filled with pity."},
{"c": "5.174", "n": "18", "i": 27125, "v": "स तामपृच्छत्कार्त्स्न्येन व्यसनोत्पत्तिमादितः । सा च तस्मै यथावृत्तं विस्तरेण न्यवेदयत् ॥", "md": "He asked her the story of her wrongs from its origin and in detail and she too submitted to him everything as it had happened in detail."},
{"c": "5.174", "n": "19", "i": 27126, "v": "ततः स राजर्षिरभूद्दुःखशोकसमन्वितः । कार्यं च प्रतिपेदे तन्मनसा सुमहातपाः ॥", "md": "Then was that royal sage filled with grief and distress and that one of great asceticism resolved, within himself, on his course of action."},
{"c": "5.174", "n": "20", "i": 27127, "v": "अब्रवीद्वेपमानश्च कन्यामार्तां सुदुःखितः । मा गाः पितृगृहं भद्रे मातुस्ते जनको ह्यहम् ॥", "md": "Trembling, he said to that distressed and sorrowful girl: \"Do not go to your father's place, gentle lady. I am the father of your mother."},
{"c": "5.174", "n": "21", "i": 27128, "v": "दुःखं छेत्स्यामि तेऽहं वै मयि वर्तस्व पुत्रिके । पर्याप्तं ते मनः पुत्रि यदेवं परिशुष्यसि ॥", "md": "I shall remove your sorrow, depend on me, dear daughter. You have enough of grief, child, since you are so lean."},
{"c": "5.174", "n": "22", "i": 27129, "v": "गच्छ मद्वचनाद्रामं जामदग्न्यं तपस्विनम् । रामस्तव महद्दुःखं शोकं चापनयिष्यति । हनिष्यति रणे भीष्मं न करिष्यति चेद्वचः ॥", "md": "By my advice go to the ascetic Rama, the son of Jamadagni. Rama will remove this heavy and horrible grief of yours."},
{"c": "5.174", "n": "23", "i": 27130, "v": "तं गच्छ भार्गवश्रेष्ठं कालाग्निसमतेजसम् । प्रतिष्ठापयिता स त्वां समे पथि महातपाः ॥"},
{"c": "5.174", "n": "24", "i": 27131, "v": "ततस्तु सस्वरं बाष्पमुत्सृजन्ती पुनः पुनः । अब्रवीत्पितरं मातुः सा तदा होत्रवाहनम् ॥"},
{"c": "5.174", "n": "25", "i": 27132, "v": "अभिवादयित्वा शिरसा गमिष्ये तव शासनात् । अपि नामाद्य पश्येयमार्यं तं लोकविश्रुतम् ॥"},
{"c": "5.174", "n": "26", "i": 27133, "v": "कथं च तीव्रं दुःखं मे हनिष्यति स भार्गवः । एतदिच्छाम्यहं श्रोतुमथ यास्यामि तत्र वै ॥", "md": "But shall I be able to see that respected man known throughout the world and how shall he of Bhrigu's race remove my grave sorrow? I desire to know this since I am going there."},
{"c": "5.175", "t": "होत्रवाहन उवाच ।"},
{"c": "5.175", "n": "1", "i": 27134, "v": "रामं द्रक्ष्यसि वत्से त्वं जामदग्न्यं महावने । उग्रे तपसि वर्तन्तं सत्यसंधं महाबलम् ॥", "md": "Hotravahana said “You will see Rama, the son of Jamadagni, devoted to truth and endued with great strength in the great forest, practicing hard asceticism."},
{"c": "5.175", "n": "2", "i": 27135, "v": "महेन्द्रे वै गिरिश्रेष्ठे रामं नित्यमुपासते । ऋषयो वेदविदुषो गन्धर्वाप्सरसस्तथा ॥", "md": "Rama ever dwells on that highest among the mountains, called Mahendra. Rishis conversant with the Vedas and Gandharavas and Apsaras also live there."},
{"c": "5.175", "n": "3", "i": 27136, "v": "तत्र गच्छस्व भद्रं ते ब्रूयाश्चैनं वचो मम । अभिवाद्य पूर्वं शिरसा तपोवृद्धं दृढव्रतम् ॥", "md": "Go there and may you fare well. Tell him these words of mine after saluting that old devotee of firm vows by bowing down your head."},
{"c": "5.175", "n": "4", "i": 27137, "v": "ब्रूयाश्चैनं पुनर्भद्रे यत्ते कार्यं मनीषितम् । मयि संकीर्तिते रामः सर्वं तत्ते करिष्यति ॥", "md": "Tell him what you want, gentle ladyhearing my name Rama will do all you ask of him."},
{"c": "5.175", "n": "5", "i": 27138, "v": "मम रामः सखा वत्से प्रीतियुक्तः सुहृच्च मे । जमदग्निसुतो वीरः सर्वशस्त्रभृतां वरः ॥", "md": "Rama is my friend, child, and he is my well-wisher and is highly pleased with me that hero, the son Jamadagni and the foremost of all wielders of weapons."},
{"c": "5.175", "n": "6", "i": 27139, "v": "एवं ब्रुवति कन्यां तु पार्थिवे होत्रवाहने । अकृतव्रणः प्रादुरासीद्रामस्यानुचरः प्रियः ॥", "md": "While Hotravahana that ruler of the earth was thus speaking to that girl, the devoted follower of Rama, Akritavrana, presented himself there."},
{"c": "5.175", "n": "7", "i": 27140, "v": "ततस्ते मुनयः सर्वे समुत्तस्थुः सहस्रशः । स च राजा वयोवृद्धः सृञ्जयो होत्रवाहनः ॥", "md": "Then did all those Rishis by thousands as also Hotravahana, the king of the Srinjayas, old in years, stand up."},
{"c": "5.175", "n": "8", "i": 27141, "v": "ततः पृष्ट्वा यथान्यायमन्योन्यं ते वनौकसः । सहिता भरतश्रेष्ठ निषेदुः परिवार्य तम् ॥", "md": "Seeing him those dwellers of the forest united together did him the rites of hospitality and then sat down surrounding him, O chief among the Bharatas."},
{"c": "5.175", "n": "9", "i": 27142, "v": "ततस्ते कथयामासुः कथास्तास्ता मनोरमाः । कान्ता दिव्याश्च राजेन्द्र प्रीतिहर्षमुदा युताः ॥", "md": "Then they began to converse cheerfully and delightfully on subjects that delighted one's heart and which were blessed and divine, O chief among kings."},
{"c": "5.175", "n": "10", "i": 27143, "v": "ततः कथान्ते राजर्षिर्महात्मा होत्रवाहनः । रामं श्रेष्ठं महर्षीणामपृच्छदकृतव्रणम् ॥", "md": "Then at the end of the conversation, the royal sage Hotravahana, endued with a large soul, asked Akritavrana about Rama the foremost among the great Rishis."},
{"c": "5.175", "n": "11", "i": 27144, "v": "क्व संप्रति महाबाहो जामदग्न्यः प्रतापवान् । अकृतव्रण शक्यो वै द्रष्टुं वेदविदां वरः ॥", "md": "“Where can I see at present the mighty son of Jamadagni, O you of long arms, 0 Akritavrana, that foremost among those conversant with the Vedas."},
{"c": "5.175", "t": "अकृतव्रण उवाच ।"},
{"c": "5.175", "n": "12", "i": 27145, "v": "भवन्तमेव सततं रामः कीर्तयति प्रभो । सृञ्जयो मे प्रियसखो राजर्षिरिति पार्थिव ॥", "md": "Akritavrana said Rama ever speaks of you, my lord, saying: The royal sage Srinjaya, that ruler of the earth, is my dear friend."},
{"c": "5.175", "n": "13", "i": 27146, "v": "इह रामः प्रभाते श्वो भवितेति मतिर्मम । द्रष्टास्येनमिहायान्तं तव दर्शनकाङ्क्षया ॥", "md": "I think Rama will be here on the morrow. You will see him come here owing to your desire for seeing him."},
{"c": "5.175", "n": "14", "i": 27147, "v": "इयं च कन्या राजर्षे किमर्थं वनमागता । कस्य चेयं तव च का भवतीच्छामि वेदितुम् ॥", "md": "O royal sage, why is the lady come to the forest, whose daughter is she and what is she to you? I desire to know it."},
{"c": "5.175", "t": "होत्रवाहन उवाच ।"},
{"c": "5.175", "n": "15", "i": 27148, "v": "दौहित्रीयं मम विभो काशिराजसुता शुभा । ज्येष्ठा स्वयंवरे तस्थौ भगिनीभ्यां सहानघ ॥", "md": "Hotravahana said She is my grand child, my lord, the beloved daughter of the king of the Kashis. O sinless one, she was desirous of choosing her own husband along with her two sisters."},
{"c": "5.175", "n": "16", "i": 27149, "v": "इयमम्बेति विख्याता ज्येष्ठा काशिपतेः सुता । अम्बिकाम्बालिके त्वन्ये यवीयस्यौ तपोधन ॥", "md": "This eldest daughter of the ruler of the Kashis is known as Amba and, O you whose only wealth is devotion, his two younger daughters are called Ambika and Ambalika."},
{"c": "5.175", "n": "17", "i": 27150, "v": "समेतं पार्थिवं क्षत्रं काशिपुर्यां ततोऽभवत् । कन्यानिमित्तं ब्रह्मर्षे तत्रासीदुत्सवो महान् ॥", "md": "Then was there assembled in the city of Kashi, the entire body of Kshatriya rulers of the earth and there were great rejoicing there, O regenerate Rishi of those princes."},
{"c": "5.175", "n": "18", "i": 27151, "v": "ततः किल महावीर्यो भीष्मः शांतनवो नृपान् । अवाक्षिप्य महातेजास्तिस्रः कन्या जहार ताः ॥", "md": "Then did Bhishma, the son of Shantanu, endued with great heroism and energy overthrowing all those rulers of the earth, take away the three girls by force."},
{"c": "5.175", "n": "19", "i": 27152, "v": "निर्जित्य पृथिवीपालानथ भीष्मो गजाह्वयम् । आजगाम विशुद्धात्मा कन्याभिः सह भारत ॥", "md": "Bhishma of sinless soul, having conquered those rulers of the earth came to the city called after the elephant in company with those girls, OBharata."},
{"c": "5.175", "n": "20", "i": 27153, "v": "सत्यवत्यै निवेद्याथ विवाहार्थमनन्तरम् । भ्रातुर्विचित्रवीर्यस्य समाज्ञापयत प्रभुः ॥", "md": "That lord after submitting the case to Satyavati ordered for the wedding of his brother Vichitravirya."},
{"c": "5.175", "n": "21", "i": 27154, "v": "ततो वैवाहिकं दृष्ट्वा कन्येयं समुपार्जितम् । अब्रवीत्तत्र गाङ्गेयं मन्त्रिमध्ये द्विजर्षभ ॥", "md": "This girl, seeing all the arrangements made for the wedding, said there to the son of Ganga in the midst of his councillors, O best among the twice-born."},
{"c": "5.175", "n": "22", "i": 27155, "v": "मया शाल्वपतिर्वीर मनसाभिवृतः पतिः । न मामर्हसि धर्मज्ञ परचित्तां प्रदापितुम् ॥", "md": "The heroic king of Shalva has been chosen by me as my husband; O you conversant with virtue, it is not proper that you should give me, who am desirous of another, up in your brother."},
{"c": "5.175", "n": "23", "i": 27156, "v": "तच्छ्रुत्वा वचनं भीष्मः संमन्त्र्य सह मन्त्रिभिः । निश्चित्य विससर्जेमां सत्यवत्या मते स्थितः ॥", "md": "Bhishma, hearing those words and consulting with his ministers, came to a decision and following the opinion of Satyavati sent her away,"},
{"c": "5.175", "n": "24", "i": 27157, "v": "अनुज्ञाता तु भीष्मेण शाल्वं सौभपतिं ततः । कन्येयं मुदिता विप्र काले वचनमब्रवीत् ॥", "md": "Permitted by Bhishma this girl rejoicing went to Shalva the lord of Saubha in due time and said these words:"},
{"c": "5.175", "n": "25", "i": 27158, "v": "विसर्जितास्मि भीष्मेण धर्मं मां प्रतिपादय । मनसाभिवृतः पूर्वं मया त्वं पार्थिवर्षभ ॥", "md": "I have been dismissed by Bhishma; act righteously towards me for you had before been chosen by me as my husband, O best among the rulers of the earth."},
{"c": "5.175", "n": "26", "i": 27159, "v": "प्रत्याचख्यौ च शाल्वोऽपि चारित्रस्याभिशङ्कितः । सेयं तपोवनं प्राप्ता तापस्येऽभिरता भृशम् ॥", "md": "Shalva, however being suspicious about her character, rejected her and she, coming to this hermitage, has become greatly bent on practicing asceticism."},
{"c": "5.175", "n": "27", "i": 27160, "v": "मया च प्रत्यभिज्ञाता वंशस्य परिकीर्तनात् । अस्य दुःखस्य चोत्पत्तिं भीष्ममेवेह मन्यते ॥", "md": "She was recognized by me owing to her describing her parentage and she thinks Bhishma as the origin of this calamity of hers."},
{"c": "5.175", "t": "अम्बोवाच ।"},
{"c": "5.175", "n": "28", "i": 27161, "v": "भगवन्नेवमेवैतद्यथाह पृथिवीपतिः । शरीरकर्ता मातुर्मे सृञ्जयो होत्रवाहनः ॥", "md": "Amba said O lord, it is even as this ruler of the earth has said; the progenitor of my mother's self is this Hotravahana of the Srinjaya race."},
{"c": "5.175", "n": "29", "i": 27162, "v": "न ह्युत्सहे स्वनगरं प्रतियातुं तपोधन । अवमानभयाच्चैव व्रीडया च महामुने ॥", "md": "I do not desire to go back to my father's city, O you whose wealth consists in asceticism, from fear of disgrace and out of shame, O great Muni."},
{"c": "5.175", "n": "30", "i": 27163, "v": "यत्तु मां भगवान्रामो वक्ष्यति द्विजसत्तम । तन्मे कार्यतमं कार्यमिति मे भगवन्मतिः ॥", "md": "0 best among the twice-born, it is my opinion that what the lord Rama points out to me would be my supreme duty, my lord."},
{"c": "5.176", "t": "अकृतव्रण उवाच ।"},
{"c": "5.176", "n": "1", "i": 27164, "v": "दुःखद्वयमिदं भद्रे कतरस्य चिकीर्षसि । प्रतिकर्तव्यमबले तत्त्वं वत्से ब्रवीहि मे ॥", "md": "Akritavrana said For which of these two sorrows do you desire a remedy, O lady. Tell me that truly, 0 child."},
{"c": "5.176", "n": "2", "i": 27165, "v": "यदि सौभपतिर्भद्रे नियोक्तव्यो मते तव । नियोक्ष्यति महात्मा तं रामस्त्वद्धितकाम्यया ॥", "md": "If in your opinion gentle lady, the lord of the Suabhas should be urged, the great-souled Rama, desirous of your good, will urge him."},
{"c": "5.176", "n": "3", "i": 27166, "v": "अथापगेयं भीष्मं तं रामेणेच्छसि धीमता । रणे विनिर्जितं द्रष्टुं कुर्यात्तदपि भार्गवः ॥", "md": "Or if you desire to see the blamable Bhishma vanquished in battle by the wise Rama, he, of Bhrigu's family, will do that too."},
{"c": "5.176", "n": "4", "i": 27167, "v": "सृञ्जयस्य वचः श्रुत्वा तव चैव शुचिस्मिते । यदत्रानन्तरं कार्यं तदद्यैव विचिन्त्यताम् ॥", "md": "Hearing the words of Srinjaya, and of yours, O you of beautiful smiles, let what ought to be done this very day be settled."},
{"c": "5.176", "t": "अम्बोवाच ।"},
{"c": "5.176", "n": "5", "i": 27168, "v": "अपनीतास्मि भीष्मेण भगवन्नविजानता । न हि जानाति मे भीष्मो ब्रह्मञ्शाल्वगतं मनः ॥", "md": "Amba said Led away I had been by Bhishma, but he knew not the true state of my feelings. Bhishma did not know, O Brahmana, that my mind learned towards Shalva."},
{"c": "5.176", "n": "6", "i": 27169, "v": "एतद्विचार्य मनसा भवानेव विनिश्चयम् । विचिनोतु यथान्यायं विधानं क्रियतां तथा ॥", "md": "Thinking of this in your mind you should settle about this; do what you think is just."},
{"c": "5.176", "n": "7", "i": 27170, "v": "भीष्मे वा कुरुशार्दूले शाल्वराजेऽथ वा पुनः । उभयोरेव वा ब्रह्मन्यद्युक्तं तत्समाचर ॥", "md": "Do that wish is just and reasonable towards that best among the Kurus and to the king Shalva or to both."},
{"c": "5.176", "n": "8", "i": 27171, "v": "निवेदितं मया ह्येतद्दुःखमूलं यथातथम् । विधानं तत्र भगवन्कर्तुमर्हसि युक्तितः ॥", "md": "The root of my distress, as it is, had now been submitted by me and it is proper that you should do in this matte what is reasonable."},
{"c": "5.176", "t": "अकृतव्रण उवाच ।"},
{"c": "5.176", "n": "9", "i": 27172, "v": "उपपन्नमिदं भद्रे यदेवं वरवर्णिनि । धर्मं प्रति वचो ब्रूयाः शृणु चेदं वचो मम ॥", "md": "Akritavrana said It is indeed praiseworthy, gentle lady, that you are speaking these words with your eye towards virtue, O you of fair complexion; listen to these words of mine."},
{"c": "5.176", "n": "10", "i": 27173, "v": "यदि त्वामापगेयो वै न नयेद्गजसाह्वयम् । शाल्वस्त्वां शिरसा भीरु गृह्णीयाद्रामचोदितः ॥", "md": "If the blamable one had not led you to the city called after the elephant, Shalva would have accepted you, O timid lady, with his head bowed down, urged by Rama."},
{"c": "5.176", "n": "11", "i": 27174, "v": "तेन त्वं निर्जिता भद्रे यस्मान्नीतासि भामिनि । संशयः शाल्वराजस्य तेन त्वयि सुमध्यमे ॥", "md": "But since you, gentle lady, had been taken away by him after gaining a victory, O romantic lady, the king Shalva has therefore doubts in you, o you of beautiful waist."},
{"c": "5.176", "n": "12", "i": 27175, "v": "भीष्मः पुरुषमानी च जितकाशी तथैव च । तस्मात्प्रतिक्रिया युक्ता भीष्मे कारयितुं त्वया ॥", "md": "Bhishma is proud of his bravery and success and therefore it stands to reason that your remedy lies in Bhishma."},
{"c": "5.176", "t": "अम्बोवाच ।"},
{"c": "5.176", "n": "13", "i": 27176, "v": "ममाप्येष महान्ब्रह्मन्हृदि कामोऽभिवर्तते । घातयेयं यदि रणे भीष्ममित्येव नित्यदा ॥", "md": "Amba said This desire has ever obtained in my heart. O Brahmana, that I would have but Bhishma slain in battle."},
{"c": "5.176", "n": "14", "i": 27177, "v": "भीष्मं वा शाल्वराजं वा यं वा दोषेण गच्छसि । प्रशाधि तं महाबाहो यत्कृतेऽहं सुदुःखिता ॥", "md": "Whoever is blamable, Bhishma to the king of the Shalvas, punish him who has brought about this great distress, O you of long arms."},
{"c": "5.176", "t": "भीष्म उवाच ।"},
{"c": "5.176", "n": "15", "i": 27178, "v": "एवं कथयतामेव तेषां स दिवसो गतः । रात्रिश्च भरतश्रेष्ठ सुखशीतोष्णमारुता ॥", "md": "Bhishma said The day passed away while they were conversing on this as also the night which was marked by pleasant breezes that were neither too hot nor too cold, O chief among the Bharatas."},
{"c": "5.176", "n": "16", "i": 27179, "v": "ततो रामः प्रादुरासीत्प्रज्वलन्निव तेजसा । शिष्यैः परिवृतो राजञ्जटाचीरधरो मुनिः ॥", "md": "Then did Rama come there as if blazing with energy, the anchorite having matted hairs wearing deer skin was surrounded by his disciples."},
{"c": "5.176", "n": "17", "i": 27180, "v": "धनुष्पाणिरदीनात्मा खड्गं बिभ्रत्परश्वधी । विरजा राजशार्दूल सोऽभ्ययात्सृञ्जयं नृपम् ॥", "md": "The great-souled one came, bow in hand, and holding a sword and battle-axe; and the sinless one approached that ruler of men, Srinjaya, O best among kings."},
{"c": "5.176", "n": "18", "i": 27181, "v": "ततस्तं तापसा दृष्ट्वा स च राजा महातपाः । तस्थुः प्राञ्जलयः सर्वे सा च कन्या तपस्विनी ॥", "md": "Seeing him the ascetics and the king of great asceticism stood up with clasped hands; so also did that girl."},
{"c": "5.176", "n": "19", "i": 27182, "v": "पूजयामासुरव्यग्रा मधुपर्केण भार्गवम् । अर्चितश्च यथायोगं निषसाद सहैव तैः ॥", "md": "Earnestly they adored him of the Bhrigu race, with honey and curds and being duly honored he sat down with them."},
{"c": "5.176", "n": "20", "i": 27183, "v": "ततः पूर्वव्यतीतानि कथयेते स्म तावुभौ । सृञ्जयश्च स राजर्षिर्जामदग्न्यश्च भारत ॥", "md": "Then the two Srinjaya and the son of Jamadagna, sat together conversing on past matters."},
{"c": "5.176", "n": "21", "i": 27184, "v": "ततः कथान्ते राजर्षिर्भृगुश्रेष्ठं महाबलम् । उवाच मधुरं काले रामं वचनमर्थवत् ॥", "md": "At the end of their discourse, the royal sage in proper time said these sweet words pregnant with meaning to Rama, the foremost in the race of Bhrigu, endued with great strength."},
{"c": "5.176", "n": "22", "i": 27185, "v": "रामेयं मम दौहित्री काशिराजसुता प्रभो । अस्याः शृणु यथातत्त्वं कार्यं कार्यविशारद ॥", "md": "O Rama this is my grand daughter, the daughter of the king of the Kashis, my lord; hear what she has to say and settle what can be done for her, O you skillful in deeds."},
{"c": "5.176", "n": "23", "i": 27186, "v": "परमं कथ्यतां चेति तां रामः प्रत्यभाषत । ततः साभ्यगमद्रामं ज्वलन्तमिव पावकम् ॥", "md": "Rama said to her, “Repeat your grand story\"; thereupon she said to Rama who was blazing like fire."},
{"c": "5.176", "n": "24", "i": 27187, "v": "सा चाभिवाद्य चरणौ रामस्य शिरसा शुभा । स्पृष्ट्वा पद्मदलाभाभ्यां पाणिभ्यामग्रतः स्थिता ॥", "md": "Saluting the holy feet of Rama with her head she touched them with her lotus like hands and stood in front of him."},
{"c": "5.176", "n": "25", "i": 27188, "v": "रुरोद सा शोकवती बाष्पव्याकुललोचना । प्रपेदे शरणं चैव शरण्यं भृगुनन्दनम् ॥", "md": "Being stricken with grief she wept aloud and with her eyes bathed in tears she betook herself to the refuge of the delighter of Bhrigu's race who was of a worthy refuge."},
{"c": "5.176", "t": "राम उवाच ।"},
{"c": "5.176", "n": "26", "i": 27189, "v": "यथासि सृञ्जयस्यास्य तथा मम नृपात्मजे । ब्रूहि यत्ते मनोदुःखं करिष्ये वचनं तव ॥", "md": "Rama said You are the same to me, O princess, as you are to Srinjaya; speak out the grief you have in your mind, I shall act up to your words."},
{"c": "5.176", "t": "अम्बोवाच ।"},
{"c": "5.176", "n": "27", "i": 27190, "v": "भगवञ्शरणं त्वाद्य प्रपन्नास्मि महाव्रत । शोकपङ्कार्णवाद्घोरादुद्धरस्व च मां विभो ॥", "md": "Amba said My lord, I be take myself now to your refuge for you are of great vows, Tell me, my lord, who am fallen into the mire of grief and liberate me from the heavy calamity."},
{"c": "5.176", "t": "भीष्म उवाच ।"},
{"c": "5.176", "n": "28", "i": 27191, "v": "तस्याश्च दृष्ट्वा रूपं च वयश्चाभिनवं पुनः । सौकुमार्यं परं चैव रामश्चिन्तापरोऽभवत् ॥", "md": "Bhishma said Seeing her beauty and again her youthful person and her extreme delicacy of mold, Rama became engaged in deep thought."},
{"c": "5.176", "n": "29", "i": 27192, "v": "किमियं वक्ष्यतीत्येवं विमृशन्भृगुसत्तमः । इति दध्यौ चिरं रामः कृपयाभिपरिप्लुतः ॥", "md": "\"What shall this one say?\" So thought Bhrigu; thinking thus Rama was silent for a long time filled with pity."},
{"c": "5.176", "n": "30", "i": 27193, "v": "कथ्यतामिति सा भूयो रामेणोक्ता शुचिस्मिता । सर्वमेव यथातत्त्वं कथयामास भार्गवे ॥", "md": "The lady, of sweet smiles being again asked to recite her story, said everything as had happened to him of Bhrigu's race."},
{"c": "5.176", "n": "31", "i": 27194, "v": "तच्छ्रुत्वा जामदग्न्यस्तु राजपुत्र्या वचस्तदा । उवाच तां वरारोहां निश्चित्यार्थविनिश्चयम् ॥", "md": "The son of Jamadagni too hearing those words of the princess first settled as to what he should do and then said to her of beautiful hips."},
{"c": "5.176", "n": "32", "i": 27195, "v": "प्रेषयिष्यामि भीष्माय कुरुश्रेष्ठाय भामिनि । करिष्यति वचो धर्म्यं श्रुत्वा मे स नराधिपः ॥", "md": "Rama said O beautiful lady, I shall send words to that foremost among the Kurus, Bhishma, and that ruler among men. Hearing them will do, my bidding."},
{"c": "5.176", "n": "33", "i": 27196, "v": "न चेत्करिष्यति वचो मयोक्तं जाह्नवीसुतः । धक्ष्याम्येनं रणे भद्रे सामात्यं शस्त्रतेजसा ॥", "md": "If the son of Jahnavi does not do what I say then shall I consume him in battle, O gentle lady, along with his ministers, by the blaze of my weapons."},
{"c": "5.176", "n": "34", "i": 27197, "v": "अथ वा ते मतिस्तत्र राजपुत्रि निवर्तते । तावच्छाल्वपतिं वीरं योजयाम्यत्र कर्मणि ॥", "md": "If, O princess, you are not of that opinion, I shall urge that hero, the king of the Shalvas, to the present matter."},
{"c": "5.176", "t": "अम्बोवाच ।"},
{"c": "5.176", "n": "35", "i": 27198, "v": "विसर्जितास्मि भीष्मेण श्रुत्वैव भृगुनन्दन । शाल्वराजगतं चेतो मम पूर्वं मनीषितम् ॥", "md": "Amba said O delighter of Bhrigu's race, I had been dismissed by Bhishma as soon as he heard that my mind already had been to the king of the Shalvas."},
{"c": "5.176", "n": "36", "i": 27199, "v": "सौभराजमुपेत्याहमब्रुवं दुर्वचं वचः । न च मां प्रत्यगृह्णात्स चारित्रपरिशङ्कितः ॥", "md": "Approaching then the king of Saubha I addressed him in improper words, but he did not accept me being suspicious of my character."},
{"c": "5.176", "n": "37", "i": 27200, "v": "एतत्सर्वं विनिश्चित्य स्वबुद्ध्या भृगुनन्दन । यदत्रौपयिकं कार्यं तच्चिन्तयितुमर्हसि ॥", "md": "Thinking on all this, it is proper should think of the means of remedying this by your own knowledge, O delighter of Bhrigu's that you race."},
{"c": "5.176", "n": "38", "i": 27201, "v": "ममात्र व्यसनस्यास्य भीष्मो मूलं महाव्रतः । येनाहं वशमानीता समुत्क्षिप्य बलात्तदा ॥", "md": "The root of this distress of mine is Bhishma of great vows, since by him was I brought under subjection taking me up by force."},
{"c": "5.176", "n": "39", "i": 27202, "v": "भीष्मं जहि महाबाहो यत्कृते दुःखमीदृशम् । प्राप्ताहं भृगुशार्दूल चराम्यप्रियमुत्तमम् ॥", "md": "Slay Bhishma, O you of long arms, for it is by his doings that I am fallen into such distress, O you foremost among the race of Bhrigu, and that I continue in this growing distress."},
{"c": "5.176", "n": "40", "i": 27203, "v": "स हि लुब्धश्च मानी च जितकाशी च भार्गव । तस्मात्प्रतिक्रिया कर्तुं युक्ता तस्मै त्वयानघ ॥", "md": "He is covetous, mean, spirited, and boastful of success, O you of Bhrigu's race; therefore is it reasonable that you should take revenge on him, O sinless one."},
{"c": "5.176", "n": "41", "i": 27204, "v": "एष मे ह्रियमाणाया भारतेन तदा विभो । अभवद्धृदि संकल्पो घातयेयं महाव्रतम् ॥", "md": "When I was being taken away by Bharata, my lord, I made this resolution in my heart, namely, that I should cause this one of great vows to be slain."},
{"c": "5.176", "n": "42", "i": 27205, "v": "तस्मात्कामं ममाद्येमं राम संवर्तयानघ । जहि भीष्मं महाबाहो यथा वृत्रं पुरंदरः ॥", "md": "Therefore do you fulfill this desire of mine, O sinless Rama; slay Bhishma, O you of long arms, as Purandara slew Vritra."},
{"c": "5.177", "t": "भीष्म उवाच ।"},
{"c": "5.177", "n": "1", "i": 27206, "v": "एवमुक्तस्तदा रामो जहि भीष्ममिति प्रभो । उवाच रुदतीं कन्यां चोदयन्तीं पुनः पुनः ॥", "md": "Bhishma said “O Rama, slay Bhishma, “having been thus addressed, my lord, he said to that weeping girl who urged him again and again."},
{"c": "5.177", "n": "2", "i": 27207, "v": "काश्ये कामं न गृह्णामि शस्त्रं वै वरवर्णिनि । ऋते ब्रह्मविदां हेतोः किमन्यत्करवाणि ते ॥", "md": "\"O princess of Kashi, I do not take up arms from my own desire, O you of fair complexion, except at the bidding of those conversant with the Vedas; what else shall I do for you?"},
{"c": "5.177", "n": "3", "i": 27208, "v": "वाचा भीष्मश्च शाल्वश्च मम राज्ञि वशानुगौ । भविष्यतोऽनवद्याङ्गि तत्करिष्यामि मा शुचः ॥", "md": "O Princess, both Bhishma and Shalva act up to my words and I shall accomplish this work, Do not grieve."},
{"c": "5.177", "n": "4", "i": 27209, "v": "न तु शस्त्रं ग्रहीष्यामि कथंचिदपि भामिनि । ऋते नियोगाद्विप्राणामेष मे समयः कृतः ॥", "md": "But I shall not on any account take up arms except at the bidding of regenerate persons; for this is the vow I have made."},
{"c": "5.177", "t": "अम्बोवाच ।"},
{"c": "5.177", "n": "5", "i": 27210, "v": "मम दुःखं भगवता व्यपनेयं यतस्ततः । तत्तु भीष्मप्रसूतं मे तं जहीश्वर माचिरम् ॥", "md": "Amba said By some means or other, my distress has its origin in Bhishma; slay him therefore without delay, my lord."},
{"c": "5.177", "t": "राम उवाच ।"},
{"c": "5.177", "n": "6", "i": 27211, "v": "काशिकन्ये पुनर्ब्रूहि भीष्मस्ते चरणावुभौ । शिरसा वन्दनार्होऽपि ग्रहीष्यति गिरा मम ॥", "md": "Rama said O princess of Kashi, I tell you again that thought Bhishma is worthy of your worship, he will, at my word, take up both your feet on his head."},
{"c": "5.177", "t": "अम्बोवाच ।"},
{"c": "5.177", "n": "7", "i": 27212, "v": "जहि भीष्मं रणे राम मम चेदिच्छसि प्रियम् । प्रतिश्रुतं च यदि तत्सत्यं कर्तुमिहार्हसि ॥", "md": "Amba said Kill Bhishma in battle, O Rama, for he roars like an Asura, after challenging him to fight if you desire, what is pleasing to me, O Rama; besides it is proper that you should perform what you have promised."},
{"c": "5.177", "t": "भीष्म उवाच ।"},
{"c": "5.177", "n": "8", "i": 27213, "v": "तयोः संवदतोरेवं राजन्रामाम्बयोस्तदा । अकृतव्रणो जामदग्न्यमिदं वचनमब्रवीत् ॥", "md": "Bhishma said While the two, Amba and Rama, were thus conversing together, the Rishi, of extremely virtuous soul, said these words:"},
{"c": "5.177", "n": "9", "i": 27214, "v": "शरणागतां महाबाहो कन्यां न त्यक्तुमर्हसि । जहि भीष्मं रणे राम गर्जन्तमसुरं यथा ॥", "md": "This is not proper for you, O you of long arms, to abandon a girl who has taken refuge with you. If, O Rama, Bhishma being challenged by you in fight,"},
{"c": "5.177", "n": "10", "i": 27215, "v": "यदि भीष्मस्त्वयाहूतो रणे राम महामुने । निर्जितोऽस्मीति वा ब्रूयात्कुर्याद्वा वचनं तव ॥", "md": "Either says “I am vanquished\" or acts !p to your words then the object of this lady will be fulfilled, O delighter of the Bhrigu race."},
{"c": "5.177", "n": "11", "i": 27216, "v": "कृतमस्या भवेत्कार्यं कन्याया भृगुनन्दन । वाक्यं सत्यं च ते वीर भविष्यति कृतं विभो ॥"},
{"c": "5.177", "n": "12", "i": 27217, "v": "इयं चापि प्रतिज्ञा ते तदा राम महामुने । जित्वा वै क्षत्रियान्सर्वान्ब्राह्मणेषु प्रतिश्रुतम् ॥", "md": "Having conquered all the Kshatriyas at the time you made this promise to the Brahmanas. \"If a Brahmana or a Kshatriya or a Vaishya or a Shudra in battle,"},
{"c": "5.177", "n": "13", "i": 27218, "v": "ब्राह्मणः क्षत्रियो वैश्यः शूद्रश्चैव रणे यदि । ब्रह्मद्विड्भविता तं वै हनिष्यामीति भार्गव ॥"},
{"c": "5.177", "n": "14", "i": 27219, "v": "शरणं हि प्रपन्नानां भीतानां जीवितार्थिनाम् । न शक्ष्यामि परित्यागं कर्तुं जीवन्कथंचन ॥"},
{"c": "5.177", "n": "15", "i": 27220, "v": "यश्च क्षत्रं रणे कृत्स्नं विजेष्यति समागतम् । दृप्तात्मानमहं तं च हनिष्यामीति भार्गव ॥"},
{"c": "5.177", "n": "16", "i": 27221, "v": "स एवं विजयी राम भीष्मः कुरुकुलोद्वहः । तेन युध्यस्व संग्रामे समेत्य भृगुनन्दन ॥", "md": "\"I shall slay that one, of blazing self though he be\" O you of Bhrigu's race. O Rama, that Bhishma, the supporter of the Kuru race, is even such, Fight with him in battle therefore, O Rama."},
{"c": "5.177", "t": "राम उवाच ।"},
{"c": "5.177", "n": "17", "i": 27222, "v": "स्मराम्यहं पूर्वकृतां प्रतिज्ञामृषिसत्तम । तथैव च करिष्यामि यथा साम्नैव लप्स्यते ॥", "md": "Rama said I remember the promise that I made before, O you best among the Rishis, but in this instance I shall act in such a way that I may gain my object by peaceful means."},
{"c": "5.177", "n": "18", "i": 27223, "v": "कार्यमेतन्महद्ब्रह्मन्काशिकन्यामनोगतम् । गमिष्यामि स्वयं तत्र कन्यामादाय यत्र सः ॥", "md": "This work, aimed at by the princess of Kashis, is indeed great, Taking this lady, I shall go myself there where he is."},
{"c": "5.177", "n": "19", "i": 27224, "v": "यदि भीष्मो रणश्लाघी न करिष्यति मे वचः । हनिष्याम्येनमुद्रिक्तमिति मे निश्चिता मतिः ॥", "md": "If Bhishma, proud of his feats in war, does not act up to my commands I shall certainly slay that arrogant one."},
{"c": "5.177", "n": "20", "i": 27225, "v": "न हि बाणा मयोत्सृष्टाः सज्जन्तीह शरीरिणाम् । कायेषु विदितं तुभ्यं पुरा क्षत्रियसंगरे ॥", "md": "The arrows, shot forth by me, do not stick in the body of living creatures (but pass clearly through them); it is known to you in the with the Kshatriyas."},
{"c": "5.177", "t": "भीष्म उवाच ।"},
{"c": "5.177", "n": "21", "i": 27226, "v": "एवमुक्त्वा ततो रामः सह तैर्ब्रह्मवादिभिः । प्रयाणाय मतिं कृत्वा समुत्तस्थौ महामनाः ॥", "md": "Rama saying this, along with those conversant with Brahma, those great devotees rose up intending to depart."},
{"c": "5.177", "n": "22", "i": 27227, "v": "ततस्ते तामुषित्वा तु रजनीं तत्र तापसाः । हुताग्नयो जप्तजप्याः प्रतस्थुर्मज्जिघांसया ॥", "md": "Then those devotees, staying there for the night, performed their Homa and other ceremonies and went away with the desire of taking my life."},
{"c": "5.177", "n": "23", "i": 27228, "v": "अभ्यगच्छत्ततो रामः सह तैर्ब्राह्मणर्षभैः । कुरुक्षेत्रं महाराज कन्यया सह भारत ॥", "md": "Then did Rama depart accompanied by those utters of Brahma, making for Kurukshetra, O great king, and taking that girl with him."},
{"c": "5.177", "n": "24", "i": 27229, "v": "न्यविशन्त ततः सर्वे परिगृह्य सरस्वतीम् । तापसास्ते महात्मानो भृगुश्रेष्ठपुरस्कृताः ॥", "md": "All of them, namely those great-souled ascetics with that foremost among the race of Bhrigu at their head, having reached the river Sarasvati, encamped there."},
{"c": "5.178", "t": "भीष्म उवाच ।"},
{"c": "5.178", "n": "1", "i": 27230, "v": "ततस्तृतीये दिवसे समे देशे व्यवस्थितः । प्रेषयामास मे राजन्प्राप्तोऽस्मीति महाव्रतः ॥", "md": "Bhishma said On the third day of their encampment, the one of great vows sent me words: \"I am come, do what is agreeable to me.”"},
{"c": "5.178", "n": "2", "i": 27231, "v": "तमागतमहं श्रुत्वा विषयान्तं महाबलम् । अभ्यगच्छं जवेनाशु प्रीत्या तेजोनिधिं प्रभुम् ॥", "md": "Hearing of the arrival of that one endued with great strength at the boundary of my kingdom I went to that lord, the ocean of energy, with great cheerfulness,"},
{"c": "5.178", "n": "3", "i": 27232, "v": "गां पुरस्कृत्य राजेन्द्र ब्राह्मणैः परिवारितः । ऋत्विग्भिर्देवकल्पैश्च तथैव च पुरोहितैः ॥", "md": "With a cow before me and surrounded by Brahmanas, priests and preceptors who were equal to the gods themselves."},
{"c": "5.178", "n": "4", "i": 27233, "v": "स मामभिगतं दृष्ट्वा जामदग्न्यः प्रतापवान् । प्रतिजग्राह तां पूजां वचनं चेदमब्रवीत् ॥", "md": "The son of Jamadagni, endued with luster, seeking me, accepted that worship and said these words,"},
{"c": "5.178", "n": "5", "i": 27234, "v": "भीष्म कां बुद्धिमास्थाय काशिराजसुता त्वया । अकामेयमिहानीता पुनश्चैव विसर्जिता ॥", "md": "Rama said I Bhishma, in what frame of mind was the daughter of the king of Kashis led away by you though you wanted her not; and why was she again sent away."},
{"c": "5.178", "n": "6", "i": 27235, "v": "विभ्रंशिता त्वया हीयं धर्मावाप्तेः परावरात् । परामृष्टां त्वया हीमां को हि गन्तुमिहार्हति ॥", "md": "By you has this lady of spotless fame been robbed of virtue; for touched by you as she has been, for whom would it be proper to marry her?"},
{"c": "5.178", "n": "7", "i": 27236, "v": "प्रत्याख्याता हि शाल्वेन त्वया नीतेति भारत । तस्मादिमां मन्नियोगात्प्रतिगृह्णीष्व भारत ॥", "md": "Having been once led away by you she has been rejected by Shalva; therefore do at my words accept her, O Bharata."},
{"c": "5.178", "n": "8", "i": 27237, "v": "स्वधर्मं पुरुषव्याघ्र राजपुत्री लभत्वियम् । न युक्तमवमानोऽयं कर्तुं राज्ञा त्वयानघ ॥", "md": "Let this princess fulfill her object, О best among men, and it is not proper, O king, that she should be disgraced by you, O sinless one."},
{"c": "5.178", "n": "9", "i": 27238, "v": "ततस्तं नातिमनसं समुदीक्ष्याहमब्रुवम् । नाहमेनां पुनर्दद्यां भ्रात्रे ब्रह्मन्कथंचन ॥", "md": "Seeing him absent-minded on her account I said, “I cannot again offer her to my brother by any means, O Brahmana,\""},
{"c": "5.178", "n": "10", "i": 27239, "v": "शाल्वस्याहमिति प्राह पुरा मामिह भार्गव । मया चैवाभ्यनुज्ञाता गता सौभपुरं प्रति ॥", "md": "To me she said before, I belong to Shalva, you of the Bhrigu race, and permitted by me went towards his capital."},
{"c": "5.178", "n": "11", "i": 27240, "v": "न भयान्नाप्यनुक्रोशान्न लोभान्नार्थकाम्यया । क्षत्रधर्ममहं जह्यामिति मे व्रतमाहितम् ॥", "md": "Not out of fear, nor out of pity, nor out of avarice and nor out of a desire to gain my object shall I abandon the duties of the Kshatriya order, such has been the vow made by me."},
{"c": "5.178", "n": "12", "i": 27241, "v": "अथ मामब्रवीद्रामः क्रोधपर्याकुलेक्षणः । न करिष्यसि चेदेतद्वाक्यं मे कुरुपुंगव ॥", "md": "Then did Rama say to me with eyes expanded with wrath:-“If you do not act up to my words, O best among men,"},
{"c": "5.178", "n": "13", "i": 27242, "v": "हनिष्यामि सहामात्यं त्वामद्येति पुनः पुनः । संरम्भादब्रवीद्रामः क्रोधपर्याकुलेक्षणः ॥", "md": "I shall slay you along with your ministers;\" he said thus to me again and again with eyes expanded with anger."},
{"c": "5.178", "n": "14", "i": 27243, "v": "तमहं गीर्भिरिष्टाभिः पुनः पुनररिंदमम् । अयाचं भृगुशार्दूलं न चैव प्रशशाम सः ॥", "md": "I again and again entreated that best among the Bhrigu race with sweet words, O chastiser among foes, but could not calm him down."},
{"c": "5.178", "n": "15", "i": 27244, "v": "तमहं प्रणम्य शिरसा भूयो ब्राह्मणसत्तमम् । अब्रुवं कारणं किं तद्यत्त्वं योद्धुमिहेच्छसि ॥", "md": "I then bowing my head to him said again to the best among the Brahmanas; \"What is the reason of your proclaiming war with me?"},
{"c": "5.178", "n": "16", "i": 27245, "v": "इष्वस्त्रं मम बालस्य भवतैव चतुर्विधम् । उपदिष्टं महाबाहो शिष्योऽस्मि तव भार्गव ॥", "md": "In my childhood had you taught me the use of four kinds of arms, and I am thus your pupil, O you of Bhrigu race.\""},
{"c": "5.178", "n": "17", "i": 27246, "v": "ततो मामब्रवीद्रामः क्रोधसंरक्तलोचनः । जानीषे मां गुरुं भीष्म न चेमां प्रतिगृह्णसे । सुतां काश्यस्य कौरव्य मत्प्रियार्थं महीपते ॥", "md": "Then did Rama say to me with eyes red with anger, “You know me to be your preceptor, O Bhishma, and yet you will not accept this lady,"},
{"c": "5.178", "n": "18", "i": 27247, "v": "न हि ते विद्यते शान्तिरन्यथा कुरुनन्दन । गृहाणेमां महाबाहो रक्षस्व कुलमात्मनः । त्वया विभ्रंशिता हीयं भर्तारं नाभिगच्छति ॥", "md": "Accept this lady, O you of long arms, and perpetuate your family. Being severed from the path of rectitude by yourself she gets no husband.\""},
{"c": "5.178", "n": "19", "i": 27248, "v": "तथा ब्रुवन्तं तमहं रामं परपुरंजयम् । नैतदेवं पुनर्भावि ब्रह्मर्षे किं श्रमेण ते ॥", "md": "I said to Rama, the conqueror of hostile cites who was speaking thus: “This will not be, O regenerate Rishi, what is the use of labouring towards it."},
{"c": "5.178", "n": "20", "i": 27249, "v": "गुरुत्वं त्वयि संप्रेक्ष्य जामदग्न्य पुरातनम् । प्रसादये त्वां भगवंस्त्यक्तैषा हि पुरा मया ॥", "md": "O son of Jamadagni, considering that you were my preceptor in days of old I sought to gratify you before, my lord."},
{"c": "5.178", "n": "21", "i": 27250, "v": "को जातु परभावां हि नारीं व्यालीमिव स्थिताम् । वासयेत गृहे जानन्स्त्रीणां दोषान्महात्ययान् ॥", "md": "Who will permit a woman, who sighs for another and who is therefore like a poisonous snake, to remain in his house knowing the great evils thereof."},
{"c": "5.178", "n": "22", "i": 27251, "v": "न भयाद्वासवस्यापि धर्मं जह्यां महाद्युते । प्रसीद मा वा यद्वा ते कार्यं तत्कुरु माचिरम् ॥", "md": "O you of great vows, I shall not for fear of Vasava even forsake my duties; either be gratified with me or do what you please without loss of time."},
{"c": "5.178", "n": "23", "i": 27252, "v": "अयं चापि विशुद्धात्मन्पुराणे श्रूयते विभो । मरुत्तेन महाबुद्धे गीतः श्लोको महात्मना ॥", "md": "My lord of pure heart, even this Sloka is heard in the Puranas, sung by Maruta endued with a large soul."},
{"c": "5.178", "n": "24", "i": 27253, "v": "गुरोरप्यवलिप्तस्य कार्याकार्यमजानतः । उत्पथप्रतिपन्नस्य कार्यं भवति शासनम् ॥", "md": "The abandonment of a preceptor is provided when he is vain or has swerved from the right path or who does not know what his duties are."},
{"c": "5.178", "n": "25", "i": 27254, "v": "स त्वं गुरुरिति प्रेम्णा मया संमानितो भृशम् । गुरुवृत्तं न जानीषे तस्माद्योत्स्याम्यहं त्वया ॥", "md": "I respected you very much so long because you were my preceptor; but since you do not know the duties of a preceptor, therefore shall I fight with you."},
{"c": "5.178", "n": "26", "i": 27255, "v": "गुरुं न हन्यां समरे ब्राह्मणं च विशेषतः । विशेषतस्तपोवृद्धमेवं क्षान्तं मया तव ॥", "md": "I shall not slay a preceptor in battle, especially as he is a Brahmana and you have been forgiven by me since you are old in devotion."},
{"c": "5.178", "n": "27", "i": 27256, "v": "उद्यतेषुमथो दृष्ट्वा ब्राह्मणं क्षत्रबन्धुवत् । यो हन्यात्समरे क्रुद्धो युध्यन्तमपलायिनम् । ब्रह्महत्या न तस्य स्यादिति धर्मेषु निश्चयः ॥", "md": "One, who seeing a Brahmana, ready to fight like a friend of the Kshatriyas, wrathfully slays him who flies not from the fled,"},
{"c": "5.178", "n": "28", "i": 27257, "v": "क्षत्रियाणां स्थितो धर्मे क्षत्रियोऽस्मि तपोधन । यो यथा वर्तते यस्मिंस्तथा तस्मिन्प्रवर्तयन् । नाधर्मं समवाप्नोति नरः श्रेयश्च विन्दति ॥", "md": "Such a one as myself who treats such according to his merit does not act unrighteously and does not come by evils."},
{"c": "5.178", "n": "29", "i": 27258, "v": "अर्थे वा यदि वा धर्मे समर्थो देशकालवित् । अनर्थसंशयापन्नः श्रेयान्निःसंशयेन च ॥", "md": "When one, able to discriminate the propriety of time and place and knowing both virtue and worldly good, is doubtful of his course, he should without hesitation do that which is virtuous."},
{"c": "5.178", "n": "30", "i": 27259, "v": "यस्मात्संशयितेऽर्थेऽस्मिन्यथान्यायं प्रवर्तसे । तस्माद्योत्स्यामि सहितस्त्वया राम महाहवे । पश्य मे बाहुवीर्यं च विक्रमं चातिमानुषम् ॥", "md": "Since you act unrighteously towards me in a matter connected with profit, I shall certainly fight with you in a great battle."},
{"c": "5.178", "n": "31", "i": 27260, "v": "एवं गतेऽपि तु मया यच्छक्यं भृगुनन्दन । तत्करिष्ये कुरुक्षेत्रे योत्स्ये विप्र त्वया सह । द्वंद्वे राम यथेष्टं ते सज्जो भव महामुने ॥", "md": "I shall do what I can and O regenerate one, I shall fight with you in Kurukshetra; and since you are desirous to fight, be prepared for battle."},
{"c": "5.178", "n": "32", "i": 27261, "v": "तत्र त्वं निहतो राम मया शरशताचितः । लप्स्यसे निर्जिताँल्लोकाञ्शस्त्रपूतो महारणे ॥", "md": "Go, O you who are fond of war, and return to the field of Kurukshetra and I shall go there to fight with you, O you whose only wealth is devotion."},
{"c": "5.178", "n": "33", "i": 27262, "v": "स गच्छ विनिवर्तस्व कुरुक्षेत्रं रणप्रिय । तत्रैष्यामि महाबाहो युद्धाय त्वां तपोधन ॥", "md": "Being slain by a hundred arrows shot by me, you will obtain those regions earned by your asceticism, being sanctified by my weapons in the battle."},
{"c": "5.178", "n": "34", "i": 27263, "v": "अपि यत्र त्वया राम कृतं शौचं पुरा पितुः । तत्राहमपि हत्वा त्वां शौचं कर्तास्मि भार्गव ॥", "md": "Where in days of days of old, you sanctified the name of your fathers, even there shall I sanctify you, O you of Bhrigu's race."},
{"c": "5.178", "n": "35", "i": 27264, "v": "तत्र गच्छस्व राम त्वं त्वरितं युद्धदुर्मद । व्यपनेष्यामि ते दर्पं पौराणं ब्राह्मणब्रुव ॥", "md": "Therefore come there quickly, O you who are hard to vanquish in battle and I shall destroy your boast of days of old, which is even now referred to by Brahmanas,"},
{"c": "5.178", "n": "36", "i": 27265, "v": "यच्चापि कत्थसे राम बहुशः परिषत्सु वै । निर्जिताः क्षत्रिया लोके मयैकेनेति तच्छृणु ॥", "md": "The boast that you have indulged in for a long time past, namely the entire body of Kshatriyas have been conquered by me alone, listen to the cause thereof."},
{"c": "5.178", "n": "37", "i": 27266, "v": "न तदा जायते भीष्मो मद्विधः क्षत्रियोऽपि वा । यस्ते युद्धमयं दर्पं कामं च व्यपनाशयेत् ॥"},
{"c": "5.178", "n": "38", "i": 27267, "v": "सोऽहं जातो महाबाहो भीष्मः परपुरंजयः । व्यपनेष्यामि ते दर्पं युद्धे राम न संशयः ॥", "md": "He, who will remove your boasts of velour and desire for war, is now born. He is myself, Bhishma, the subjugator of hostile cities and I shall destroy your pride in battle. There is no doubt about it."},
{"c": "5.179", "t": "भीष्म उवाच ।"},
{"c": "5.179", "n": "1", "i": 27268, "v": "ततो मामब्रवीद्रामः प्रहसन्निव भारत । दिष्ट्या भीष्म मया सार्धं योद्धुमिच्छसि संगरे ॥", "md": "Bhishma said Then did Rama say to me with a laugh, O Bharata:-It is fortunate, O Bhishma that you want to fight with me in battle."},
{"c": "5.179", "n": "2", "i": 27269, "v": "अयं गच्छामि कौरव्य कुरुक्षेत्रं त्वया सह । भाषितं तत्करिष्यामि तत्रागच्छेः परंतप ॥", "md": "Being slain by a hundred arrows shot by me, you will obtain those regions earned by your asceticism, being sanctified by my weapons in the battle."},
{"c": "5.179", "n": "3", "i": 27270, "v": "तत्र त्वां निहतं माता मया शरशताचितम् । जाह्नवी पश्यतां भीष्म गृध्रकङ्कबडाशनम् ॥", "md": "There will your mother Jahnavi see yourself slain by my hundred arrows, O Bhishma, and be made the food of vultures and other birds of prey."},
{"c": "5.179", "n": "4", "i": 27271, "v": "कृपणं त्वामभिप्रेक्ष्य सिद्धचारणसेविता । मया विनिहतं देवी रोदतामद्य पार्थिव ॥", "md": "O ruler of the earth, let your mothe worshipped by Siddhas and Charanas seeing yourself slain by me, weep today."},
{"c": "5.179", "n": "5", "i": 27272, "v": "अतदर्हा महाभागा भगीरथसुता नदी । या त्वामजीजनन्मन्दं युद्धकामुकमातुरम् ॥", "md": "Your mother of great parts, the daughter of Bhagiratha that gave birth to you, fool that you are, and affected by the desire of fight, is however undeserving of such a sight."},
{"c": "5.179", "n": "6", "i": 27273, "v": "एहि गच्छ मया भीष्म युद्धमद्यैव वर्तताम् । गृहाण सर्वं कौरव्य रथादि भरतर्षभ ॥", "md": "Come and let us go together, O Bhishma, who are hard to vanquish in battle and desirous of war; take, O son of Kuru, your chariots etc. O foremost among the Bharatas,"},
{"c": "5.179", "n": "7", "i": 27274, "v": "इति ब्रुवाणं तमहं रामं परपुरंजयम् । प्रणम्य शिरसा राजन्नेवमस्त्वित्यथाब्रुवम् ॥", "md": "To Rama the conquered of enemies towns who thus said then I bowed my head and said \"Be it so.\""},
{"c": "5.179", "n": "8", "i": 27275, "v": "एवमुक्त्वा ययौ रामः कुरुक्षेत्रं युयुत्सया । प्रविश्य नगरं चाहं सत्यवत्यै न्यवेदयम् ॥", "md": "Rama, saying this, went to Kurukshetra with the desire of war and I too entering the city submitted every thing to Satyavati."},
{"c": "5.179", "n": "9", "i": 27276, "v": "ततः कृतस्वस्त्ययनो मात्रा प्रत्यभिनन्दितः । द्विजातीन्वाच्य पुण्याहं स्वस्ति चैव महाद्युते ॥", "md": "Then after performing propitiatory rites and being blessed by my mother and asking the twice born to bless me,"},
{"c": "5.179", "n": "10", "i": 27277, "v": "रथमास्थाय रुचिरं राजतं पाण्डुरैर्हयैः । सूपस्करं स्वधिष्ठानं वैयाघ्रपरिवारणम् ॥", "md": "I mounted a beautiful chariot made of silver and drawn by white horses, beautiful to look at, furnished with good seats, and covered with tiger skins."},
{"c": "5.179", "n": "11", "i": 27278, "v": "उपपन्नं महाशस्त्रैः सर्वोपकरणान्वितम् । तत्कुलीनेन वीरेण हयशास्त्रविदा नृप ॥", "md": "It was also furnished with great weapons and all other necessary things and guided by a charioteer of good birth well versed in the art of the management of horses,"},
{"c": "5.179", "n": "12", "i": 27279, "v": "युक्तं सूतेन शिष्टेन बहुशो दृष्टकर्मणा । दंशितः पाण्डुरेणाहं कवचेन वपुष्मता ॥", "md": "Careful and well trained in battle and who had seen many deeds of bravery. I too, with my body covered with a white coat of mail,"},
{"c": "5.179", "n": "13", "i": 27280, "v": "पाण्डुरं कार्मुकं गृह्य प्रायां भरतसत्तम । पाण्डुरेणातपत्रेण ध्रियमाणेन मूर्धनि ॥", "md": "And taking a white bow, went out, O best among the Bharatas with a white umbrella held over my head."},
{"c": "5.179", "n": "14", "i": 27281, "v": "पाण्डुरैश्चामरैश्चापि वीज्यमानो नराधिप । शुक्लवासाः सितोष्णीषः सर्वशुक्लविभूषणः ॥", "md": "I was also fanned by white fans, O ruler of men. I was clad with white garments, white head dress and all my ornaments were white."},
{"c": "5.179", "n": "15", "i": 27282, "v": "स्तूयमानो जयाशीर्भिर्निष्क्रम्य गजसाह्वयात् । कुरुक्षेत्रं रणक्षेत्रमुपायां भरतर्षभ ॥", "md": "I went out of the city called after the elephant, being eulogized with prayers for my victory and approached the site of battle namely Kurukshetra."},
{"c": "5.179", "n": "16", "i": 27283, "v": "ते हयाश्चोदितास्तेन सूतेन परमाहवे । अवहन्मां भृशं राजन्मनोमारुतरंहसः ॥", "md": "Those horses fleet as the mind or the wind, urged by that charioteer, took me, O king, to the great battle."},
{"c": "5.179", "n": "17", "i": 27284, "v": "गत्वाहं तत्कुरुक्षेत्रं स च रामः प्रतापवान् । युद्धाय सहसा राजन्पराक्रान्तौ परस्परम् ॥", "md": "Myself as also that Rama endued with luster having reached Kurukshetra was each desirous of showing our prowess."},
{"c": "5.179", "n": "18", "i": 27285, "v": "ततः संदर्शनेऽतिष्ठं रामस्यातितपस्विनः । प्रगृह्य शङ्खप्रवरं ततः प्राधममुत्तमम् ॥", "md": "Coming within the sight of that excellent ascetic Rama, I took my good conch and loudly blew it."},
{"c": "5.179", "n": "19", "i": 27286, "v": "ततस्तत्र द्विजा राजंस्तापसाश्च वनौकसः । अपश्यन्त रणं दिव्यं देवाः सर्षिगणास्तदा ॥", "md": "At the time, O king, there were ascetics and other dwellers of the forest as well as groups of gods with Indra at their head to see that fight."},
{"c": "5.179", "n": "20", "i": 27287, "v": "ततो दिव्यानि माल्यानि प्रादुरासन्मुहुर्मुहुः । वादित्राणि च दिव्यानि मेघवृन्दानि चैव ह ॥", "md": "There were seen at the time divine garlands and divine music and masses of clouds."},
{"c": "5.179", "n": "21", "i": 27288, "v": "ततस्ते तापसाः सर्वे भार्गवस्यानुयायिनः । प्रेक्षकाः समपद्यन्त परिवार्य रणाजिरम् ॥", "md": "Then did all the devotees, the followers of the scion of Bhrigu's race, become the spectators and surround us."},
{"c": "5.179", "n": "22", "i": 27289, "v": "ततो मामब्रवीद्देवी सर्वभूतहितैषिणी । माता स्वरूपिणी राजन्किमिदं ते चिकीर्षितम् ॥", "md": "Then did my divine mother, doing good to all creatures, in her own form say to me, O king, \"what is this desired by you?"},
{"c": "5.179", "n": "23", "i": 27290, "v": "गत्वाहं जामदग्न्यं तं प्रयाचिष्ये कुरूद्वह । भीष्मेण सह मा योत्सीः शिष्येणेति पुनः पुनः ॥", "md": "O supporter of the Kuru race, going to the son of Jamadagni I shall beg of him again and again saying: Do not fight with Bhishma."},
{"c": "5.179", "n": "24", "i": 27291, "v": "मा मैवं पुत्र निर्बन्धं कुरु विप्रेण पार्थिव । जामदग्न्येन समरे योद्धुमित्यवभर्त्सयत् ॥", "md": "Do not, my son fight thus with a Brahmana, O ruler of the earth, do not fight with the son of Jamadagni;\" it was thus that she reproved me."},
{"c": "5.179", "n": "25", "i": 27292, "v": "किं न वै क्षत्रियहरो हरतुल्यपराक्रमः । विदितः पुत्र रामस्ते यतस्त्वं योद्धुमिच्छसि ॥", "md": "He has strength similar to that of Hara and he is the exterminator of the Kshatriya race, Rama with whom you desire to fight is well known to you."},
{"c": "5.179", "n": "26", "i": 27293, "v": "ततोऽहमब्रुवं देवीमभिवाद्य कृताञ्जलिः । सर्वं तद्भरतश्रेष्ठ यथावृत्तं स्वयंवरे ॥", "md": "Then did I say to that goddess after bowing to her and clasping my hands all that had happened in the election of husband, O foremost among the Bharatas."},
{"c": "5.179", "n": "27", "i": 27294, "v": "यथा च रामो राजेन्द्र मया पूर्वं प्रसादितः । काशिराजसुतायाश्च यथा कामः पुरातनः ॥", "md": "I told her also the way Rama had been spoken to by me, O chief among kings, and the old doings of the daughter of the king of the Kashis."},
{"c": "5.179", "n": "28", "i": 27295, "v": "ततः सा राममभ्येत्य जननी मे महानदी । मदर्थं तमृषिं देवी क्षमयामास भार्गवम् । भीष्मेण सह मा योत्सीः शिष्येणेति वचोऽब्रवीत् ॥", "md": "Then my mother, the great river, going to Rama and trying to entreat that Rishi, that scion of Bhrigu's race for my sake,"},
{"c": "5.179", "n": "29", "i": 27296, "v": "स च तामाह याचन्तीं भीष्ममेव निवर्तय । न हि मे कुरुते काममित्यहं तमुपागमम् ॥", "md": "Said these words: “Do not fight with Bhishma for he is your pupil” and he too said to her who was beseeching him. “Turn back the purpose of Bhishma. I am here because he does not perform what I desire.\""},
{"c": "5.179", "t": "संजय उवाच ।"},
{"c": "5.179", "n": "30", "i": 27297, "v": "ततो गङ्गा सुतस्नेहाद्भीष्मं पुनरुपागमत् । न चास्याः सोऽकरोद्वाक्यं क्रोधपर्याकुलेक्षणः ॥", "md": "Vaishampayana said Then did Ganga, out of affection for her son, come again to Bhishma but he with eyes expanded with wrath did not attend to her words."},
{"c": "5.179", "n": "31", "i": 27298, "v": "अथादृश्यत धर्मात्मा भृगुश्रेष्ठो महातपाः । आह्वयामास च पुनर्युद्धाय द्विजसत्तमः ॥", "md": "Then did the great devotee of virtuous soul, the foremost of the race of Bhrigu present himself to his view and that best among the twice born summoned him to fight."},
{"c": "5.180", "t": "भीष्म उवाच ।"},
{"c": "5.180", "n": "1", "i": 27299, "v": "तमहं स्मयन्निव रणे प्रत्यभाषं व्यवस्थितम् । भूमिष्ठं नोत्सहे योद्धुं भवन्तं रथमास्थितः ॥", "md": "Bhishma said Laughingly I said to him who stood there for battle: Myself riding on a chariot I do not venture to fight with you who are on the ground."},
{"c": "5.180", "n": "2", "i": 27300, "v": "आरोह स्यन्दनं वीर कवचं च महाभुज । बधान समरे राम यदि योद्धुं मयेच्छसि ॥", "md": "Mount on a chariot, O hero, and adjust your coat of mail, O you of long arms if, O Rama, you desire to fight with me."},
{"c": "5.180", "n": "3", "i": 27301, "v": "ततो मामब्रवीद्रामः स्मयमानो रणाजिरे । रथो मे मेदिनी भीष्म वाहा वेदाः सदश्ववत् ॥", "md": "Then did Rama say to me laughingly in the field of battle: \"The earth is chariot, O Bhishma, and the Vedas carry me like good horses."},
{"c": "5.180", "n": "4", "i": 27302, "v": "सूतो मे मातरिश्वा वै कवचं वेदमातरः । सुसंवीतो रणे ताभिर्योत्स्येऽहं कुरुनन्दन ॥", "md": "The wind is my driver, and the mothers of the Vedas (Gayatri, Savitri and Sarasvati) constitute my coat of mail. Well protected by these, in battle, I shall fight, O you delighter of the Kurus.\""},
{"c": "5.180", "n": "5", "i": 27303, "v": "एवं ब्रुवाणो गान्धारे रामो मां सत्यविक्रमः । शरव्रातेन महता सर्वतः पर्यवारयत् ॥", "md": "Saying thus, O son of Gandhari, Rama of true prowess covered me on all sides with a thick shower of arrows."},
{"c": "5.180", "n": "6", "i": 27304, "v": "ततोऽपश्यं जामदग्न्यं रथे दिव्ये व्यवस्थितम् । सर्वायुधधरे श्रीमत्यद्भुतोपमदर्शने ॥", "md": "Then did I see the son of Jamadagni seated on a car holding all the principal weapons, endued with beauty and appearing wonderful to the sight."},
{"c": "5.180", "n": "7", "i": 27305, "v": "मनसा विहिते पुण्ये विस्तीर्णे नगरोपमे । दिव्याश्वयुजि संनद्धे काञ्चनेन विभूषिते ॥", "md": "The car was created by his will force and was like a holy and spacious city with celestial horses yoked to it and well protected and ornamented with gold."},
{"c": "5.180", "n": "8", "i": 27306, "v": "ध्वजेन च महाबाहो सोमालंकृतलक्ष्मणा । धनुर्धरो बद्धतूणो बद्धगोधाङ्गुलित्रवान् ॥", "md": "He was also clad in a coat of mail, O you of long arms, looking like the sun and moon, wielding a bow furnished with a quiver and with his fingers protected by gloves."},
{"c": "5.180", "n": "9", "i": 27307, "v": "सारथ्यं कृतवांस्तत्र युयुत्सोरकृतव्रणः । सखा वेदविदत्यन्तं दयितो भार्गवस्य ह ॥", "md": "Akritavrana, desirous of fighting, performed the office of the charioteer in that battle. He was the dear friend of that descendant Bhrigu and very well versed in Vedas."},
{"c": "5.180", "n": "10", "i": 27308, "v": "आह्वयानः स मां युद्धे मनो हर्षयतीव मे । पुनः पुनरभिक्रोशन्नभियाहीति भार्गवः ॥", "md": "When he challenged me to fight my heart was very much pleased. The descendant of Bhrigu said to me again and again \"come, come.”"},
{"c": "5.180", "n": "11", "i": 27309, "v": "तमादित्यमिवोद्यन्तमनाधृष्यं महाबलम् । क्षत्रियान्तकरं राममेकमेकः समासदम् ॥", "md": "Then did I approach him who was blazing like the sun, incapable of being vanquished and endued with great strength. Alone I approached Rama, the exterminator of the Kshatriya race."},
{"c": "5.180", "n": "12", "i": 27310, "v": "ततोऽहं बाणपातेषु त्रिषु वाहान्निगृह्य वै । अवतीर्य धनुर्न्यस्य पदातिरृषिसत्तमम् ॥", "md": "After receiving three showers of arrows I stopped my horses and dismounting and putting aside my bow, I went on foot to that best among the Rishis."},
{"c": "5.180", "n": "13", "i": 27311, "v": "अभ्यगच्छं तदा राममर्चिष्यन्द्विजसत्तमम् । अभिवाद्य चैनं विधिवदब्रुवं वाक्यमुत्तमम् ॥", "md": "And coming before him I worshipped Rama the best among the twice born and after saluting him addressed him suitably in these excellent words."},
{"c": "5.180", "n": "14", "i": 27312, "v": "योत्स्ये त्वया रणे राम विशिष्टेनाधिकेन च । गुरुणा धर्मशीलेन जयमाशास्स्व मे विभो ॥", "md": "Whether you are equal to me or superior I shall fight with you, my lord, though you are my virtuous preceptor. Bless me that I may obtain victory."},
{"c": "5.180", "t": "राम उवाच ।"},
{"c": "5.180", "n": "15", "i": 27313, "v": "एवमेतत्कुरुश्रेष्ठ कर्तव्यं भूतिमिच्छता । धर्मो ह्येष महाबाहो विशिष्टैः सह युध्यताम् ॥", "md": "Rama said O foremost among the Kurus, such should be done by one who desires prosperity. It is virtuous, O you of long arms, to fight with those that are well known."},
{"c": "5.180", "n": "16", "i": 27314, "v": "शपेयं त्वां न चेदेवमागच्छेथा विशां पते । युध्यस्व त्वं रणे यत्तो धैर्यमालम्ब्य कौरव ॥", "md": "If, O lord of the universe, you had not thus come to me I would have cursed you; fight you in battle with patience, O son of Kuru."},
{"c": "5.180", "n": "17", "i": 27315, "v": "न तु ते जयमाशासे त्वां हि जेतुमहं स्थितः । गच्छ युध्यस्व धर्मेण प्रीतोऽस्मि चरितेन ते ॥", "md": "I cannot bless you for victory, for I myself am standing here to vanquish you Go, fight fairly, I am pleased with your conduct."},
{"c": "5.180", "t": "भीष्म उवाच ।"},
{"c": "5.180", "n": "18", "i": 27316, "v": "ततोऽहं तं नमस्कृत्य रथमारुह्य सत्वरः । प्राध्मापयं रणे शङ्खं पुनर्हेमविभूषितम् ॥", "md": "Then did I, after saluting him, quickly mount my chariot and again blew loudly my conch in the field of battle, a conch set with gold."},
{"c": "5.180", "n": "19", "i": 27317, "v": "ततो युद्धं समभवन्मम तस्य च भारत । दिवसान्सुबहून्राजन्परस्परजिगीषया ॥", "md": "Then did the fight take place between myself and him, O Bharata for a great many days, O king, during which each was desirous of vanquishing the other."},
{"c": "5.180", "n": "20", "i": 27318, "v": "स मे तस्मिन्रणे पूर्वं प्राहरत्कङ्कपत्रिभिः । षष्ट्या शतैश्च नवभिः शराणामग्निवर्चसाम् ॥", "md": "In the battle, he first struck me with straight arrows with wings of vulture to the number of six hundred and nine."},
{"c": "5.180", "n": "21", "i": 27319, "v": "चत्वारस्तेन मे वाहाः सूतश्चैव विशां पते । प्रतिरुद्धास्तथैवाहं समरे दंशितः स्थितः ॥", "md": "By that shower, my four horses as also my chariot, O lord of the universe, completely covered; but clad in a coat of mail, I myself remained calm."},
{"c": "5.180", "n": "22", "i": 27320, "v": "नमस्कृत्य च देवेभ्यो ब्राह्मणेभ्यश्च भारत । तमहं स्मयन्निव रणे प्रत्यभाषं व्यवस्थितम् ॥", "md": "Bowing to the gods and especially to the Brahmanas I laughingly said to him who was standing there for battle. were"},
{"c": "5.180", "n": "23", "i": 27321, "v": "आचार्यता मानिता मे निर्मर्यादे ह्यपि त्वयि । भूयस्तु शृणु मे ब्रह्मन्संपदं धर्मसंग्रहे ॥", "md": "I have shown sufficient respect to yourself as a preceptor, though you have paid little regard to me. Listen again, O Brahmana, to what should be done if you want to acquire virtue."},
{"c": "5.180", "n": "24", "i": 27322, "v": "ये ते वेदाः शरीरस्था ब्राह्मण्यं यच्च ते महत् । तपश्च सुमहत्तप्तं न तेभ्यः प्रहराम्यहम् ॥", "md": "The Vedas that are in your body and the great spirit of Brahma that is there and the great asceticism practiced by you, I do not strike at."},
{"c": "5.180", "n": "25", "i": 27323, "v": "प्रहरे क्षत्रधर्मस्य यं त्वं राम समास्थितः । ब्राह्मणः क्षत्रियत्वं हि याति शस्त्रसमुद्यमात् ॥", "md": "I shall strike at your Kshatriya-hood since, O Rama, you have adopted the life of a Kshatriya; a Brahmana becomes a Kshatriya owing to his taking up arms."},
{"c": "5.180", "n": "26", "i": 27324, "v": "पश्य मे धनुषो वीर्यं पश्य बाह्वोर्बलं च मे । एष ते कार्मुकं वीर द्विधा कुर्मि ससायकम् ॥", "md": "Behold now the strength of my bow; and behold the might of my arms. O hero, I shall cut asunder this bow of yours by my arrows."},
{"c": "5.180", "n": "27", "i": 27325, "v": "तस्याहं निशितं भल्लं प्राहिण्वं भरतर्षभ । तेनास्य धनुषः कोटिश्छिन्ना भूमिमथागमत् ॥", "md": "Then did I hurl towards him a broad headed arrow and by it his bow broke into a million pieces and fell to the ground."},
{"c": "5.180", "n": "28", "i": 27326, "v": "नव चापि पृषत्कानां शतानि नतपर्वणाम् । प्राहिण्वं कङ्कपत्राणां जामदग्न्यरथं प्रति ॥", "md": "In the same way, I shot a hundred arrows furnished with the wings of a vulture on the son of Jamadagni."},
{"c": "5.180", "n": "29", "i": 27327, "v": "काये विषक्तास्तु तदा वायुनाभिसमीरिताः । चेलुः क्षरन्तो रुधिरं नागा इव च ते शराः ॥", "md": "Piercing through his body and carried along by the wind the arrows sped along dropping blood and acting like serpents."},
{"c": "5.180", "n": "30", "i": 27328, "v": "क्षतजोक्षितसर्वाङ्गः क्षरन्स रुधिरं व्रणैः । बभौ रामस्तदा राजन्मेरुर्धातूनिवोत्सृजन् ॥", "md": "Rama, then with all his body wondered and covered all over with blood, shone in battle like a mountain dropping melted metal."},
{"c": "5.180", "n": "31", "i": 27329, "v": "हेमन्तान्तेऽशोक इव रक्तस्तबकमण्डितः । बभौ रामस्तदा राजन्क्वचित्किंशुकसंनिभः ॥", "md": "He looked like the Ashoka tree, at the end of winter, covered with bunches of red flowers or, O king, like the Kinshuka tree when laden with flowers."},
{"c": "5.180", "n": "32", "i": 27330, "v": "ततोऽन्यद्धनुरादाय रामः क्रोधसमन्वितः । हेमपुङ्खान्सुनिशिताञ्शरांस्तान्हि ववर्ष सः ॥", "md": "Then did Rama, wrathfully taking up another bow, shoot forth arrows well sharpened and furnished with golden wings."},
{"c": "5.180", "n": "33", "i": 27331, "v": "ते समासाद्य मां रौद्रा बहुधा मर्मभेदिनः । अकम्पयन्महावेगाः सर्पानलविषोपमाः ॥", "md": "Those fierce arrows, which were like flames and poisonous serpents coming from several sides, caused me to tremble at their great force and pierced my very vitals."},
{"c": "5.180", "n": "34", "i": 27332, "v": "ततोऽहं समवष्टभ्य पुनरात्मानमाहवे । शतसंख्यैः शरैः क्रुद्धस्तदा राममवाकिरम् ॥", "md": "Then did I, with wrath, shoot on Rama arrows, hundred in number after summoning all my patience and addressing myself to battle."},
{"c": "5.180", "n": "35", "i": 27333, "v": "स तैरग्न्यर्कसंकाशैः शरैराशीविषोपमैः । शितैरभ्यर्दितो रामो मन्दचेता इवाभवत् ॥", "md": "Rama, struck with those arrows which were like fire or the sun and like poisonous snakes, became like one senseless."},
{"c": "5.180", "n": "36", "i": 27334, "v": "ततोऽहं कृपयाविष्टो विनिन्द्यात्मानमात्मना । धिग्धिगित्यब्रुवं युद्धं क्षत्रं च भरतर्षभ ॥", "md": "Then was I filled with pity and stopped of my own will and said: \"Fie, fie on battle and on Kshatriya practices.\" O Bharata."},
{"c": "5.180", "n": "37", "i": 27335, "v": "असकृच्चाब्रुवं राजञ्शोकवेगपरिप्लुतः । अहो बत कृतं पापं मयेदं क्षत्रकर्मणा ॥", "md": "Being filled with grief I said, “I am a vicious man and what sins have been committed by me for observing the duties of a Kshatriya. one"},
{"c": "5.180", "n": "38", "i": 27336, "v": "गुरुर्द्विजातिर्धर्मात्मा यदेवं पीडितः शरैः । ततो न प्राहरं भूयो जामदग्न्याय भारत ॥", "md": "For I have hurt with my arrows my preceptor who is a Brahmana of a virtuous soul. After that O Bharata I did not strike at Jamadagni's son."},
{"c": "5.180", "n": "39", "i": 27337, "v": "अथावताप्य पृथिवीं पूषा दिवससंक्षये । जगामास्तं सहस्रांशुस्ततो युद्धमुपारमत् ॥", "md": "At this time, at the end of day, the sun of a thousand rays after heating the earth, went to his rooms and the fight too closed for the day."},
{"c": "5.181", "t": "भीष्म उवाच ।"},
{"c": "5.181", "n": "1", "i": 27338, "v": "आत्मनस्तु ततः सूतो हयानां च विशां पते । मम चापनयामास शल्यान्कुशलसंमतः ॥", "md": "Bhishma said Then did the charioteer, o lord of the universe, who was regarded as being skillful in such matters, draw forth the arrows from his own body and those of the horses as well as that of myself."},
{"c": "5.181", "n": "2", "i": 27339, "v": "स्नातोपवृत्तैस्तुरगैर्लब्धतोयैरविह्वलैः । प्रभात उदिते सूर्ये ततो युद्धमवर्तत ॥", "md": "In the morning, the sun having risen the fight commenced again, the horses (of both parties) having been bathed and allowed to roll on the ground, and given water and thereby refreshed,"},
{"c": "5.181", "n": "3", "i": 27340, "v": "दृष्ट्वा मां तूर्णमायान्तं दंशितं स्यन्दने स्थितम् । अकरोद्रथमत्यर्थं रामः सज्जं प्रतापवान् ॥", "md": "Seeing me coming quickly with my coat of mail on and seated on my chariot Rama, of great luster, got ready his car very carefully."},
{"c": "5.181", "n": "4", "i": 27341, "v": "ततोऽहं राममायान्तं दृष्ट्वा समरकाङ्क्षिणम् । धनुःश्रेष्ठं समुत्सृज्य सहसावतरं रथात् ॥", "md": "I too, seeing Rama, who was desirous of fight, approaching, keeping aside that best of bows, at once dismounted from my chariot."},
{"c": "5.181", "n": "5", "i": 27342, "v": "अभिवाद्य तथैवाहं रथमारुह्य भारत । युयुत्सुर्जामदग्न्यस्य प्रमुखे वीतभीः स्थितः ॥", "md": "Having bowed down to him I got on it again and desirous of fight stood before Jamadgna, past the reach of fear."},
{"c": "5.181", "n": "6", "i": 27343, "v": "ततो मां शरवर्षेण महता समवाकिरत् । अहं च शरवर्षेण वर्षन्तं समवाकिरम् ॥"},
{"c": "5.181", "n": "7", "i": 27344, "v": "संक्रुद्धो जामदग्न्यस्तु पुनरेव पतत्रिणः । प्रेषयामास मे राजन्दीप्तास्यानुरगानिव ॥", "md": "The son of Jamadagni worked up with wrath, again shot forth on me fearful and sharp arrows having months blazing like those of serpents."},
{"c": "5.181", "n": "8", "i": 27345, "v": "तानहं निशितैर्भल्लैः शतशोऽथ सहस्रशः । अच्छिदं सहसा राजन्नन्तरिक्षे पुनः पुनः ॥", "md": "Then did I at once again and again cut them asunder, O king, by my hundred and thousands of arrows, when they were still in the air."},
{"c": "5.181", "n": "9", "i": 27346, "v": "ततस्त्वस्त्राणि दिव्यानि जामदग्न्यः प्रतापवान् । मयि प्रचोदयामास तान्यहं प्रत्यषेधयम् ॥", "md": "Then did the illustrious son of Jamadagni shoot at me celestial weapons but I thwarted them off, O you of long arms."},
{"c": "5.181", "n": "10", "i": 27347, "v": "अस्त्रैरेव महाबाहो चिकीर्षन्नधिकां क्रियाम् । ततो दिवि महान्नादः प्रादुरासीत्समन्ततः ॥", "md": "In fact, O you of long arms, I performed mightier tasks by my weapons on which there was a loud commotion all about, oking."},
{"c": "5.181", "n": "11", "i": 27348, "v": "ततोऽहमस्त्रं वायव्यं जामदग्न्ये प्रयुक्तवान् । प्रत्याजघ्ने च तद्रामो गुह्यकास्त्रेण भारत ॥", "md": "Then did I shoot at the son of Jamadagni the weapons called Vayavya but Rama, O Bharata, warded if off by the weapon called Guhyaka."},
{"c": "5.181", "n": "12", "i": 27349, "v": "ततोऽस्त्रमहमाग्नेयमनुमन्त्र्य प्रयुक्तवान् । वारुणेनैव रामस्तद्वारयामास मे विभुः ॥", "md": "Then did I after repeating suitable incantations shoot the weapon called Agneya ine was but Rama thwarted that weapon called Agneya but Rama thwarted that weapon of mine by one called Varuna, O lord."},
{"c": "5.181", "n": "13", "i": 27350, "v": "एवमस्त्राणि दिव्यानि रामस्याहमवारयम् । रामश्च मम तेजस्वी दिव्यास्त्रविदरिंदमः ॥", "md": "In this way did I ward off the heavenly weapons of Rama and the energetic Rama too, that chastiser of enemies, conversant with celestial weapons, thwarted off the weapons of mine."},
{"c": "5.181", "n": "14", "i": 27351, "v": "ततो मां सव्यतो राजन्रामः कुर्वन्द्विजोत्तमः । उरस्यविध्यत्संक्रुद्धो जामदग्न्यो महाबलः ॥", "md": "There did that best among the twice-born, Rama, the son of Jamadagni, suddenly turning to the right, pierce me in my breast."},
{"c": "5.181", "n": "15", "i": 27352, "v": "ततोऽहं भरतश्रेष्ठ संन्यषीदं रथोत्तमे । अथ मां कश्मलाविष्टं सूतस्तूर्णमपावहत् । गोरुतं भरतश्रेष्ठ रामबाणप्रपीडितम् ॥", "md": "Then did I foremost among the Bharatas, faint on that best of cars. My charioteer quickly removed who deprived of consciousness."},
{"c": "5.181", "n": "16", "i": 27353, "v": "ततो मामपयातं वै भृशं विद्धमचेतसम् । रामस्यानुचरा हृष्टाः सर्वे दृष्ट्वा प्रचुक्रुशुः । अकृतव्रणप्रभृतयः काशिकन्या च भारत ॥", "md": "All the followers of Rama, Akri avrana and others and the daughter of the king of the Kashis all set up a loud shout."},
{"c": "5.181", "n": "17", "i": 27354, "v": "ततस्तु लब्धसंज्ञोऽहं ज्ञात्वा सूतमथाब्रुवम् । याहि सूत यतो रामः सज्जोऽहं गतवेदनः ॥", "md": "My consciousness (after a time) having come back I said to my charioteer \"O charioteer go where Rama is, I am prepared (for battle) for I have now no pains.”"},
{"c": "5.181", "n": "18", "i": 27355, "v": "ततो मामवहत्सूतो हयैः परमशोभितैः । नृत्यद्भिरिव कौरव्य मारुतप्रतिमैर्गतौ ॥", "md": "Then did the charioteer bear me by means of exceedingly beautiful horses which went on dancing as it were, O scion of the Kuru race, and which were of the speed similar of that of the wind."},
{"c": "5.181", "n": "19", "i": 27356, "v": "ततोऽहं राममासाद्य बाणजालेन कौरव । अवाकिरं सुसंरब्धः संरब्धं विजिगीषया ॥", "md": "Having then come near Rama and being wrathful I shot forth a shower of arrows, O Kaurava, with the desire of gaining victory over that wrathful one."},
{"c": "5.181", "n": "20", "i": 27357, "v": "तानापतत एवासौ रामो बाणानजिह्मगान् । बाणैरेवाच्छिनत्तूर्णमेकैकं त्रिभिराहवे ॥", "md": "But that Rama cut asunder those arrows which went along in straight lines, when they were in still in the air, by shooting three arrows for each of mine."},
{"c": "5.181", "n": "21", "i": 27358, "v": "ततस्ते मृदिताः सर्वे मम बाणाः सुसंशिताः । रामबाणैर्द्विधा छिन्नाः शतशोऽथ महाहवे ॥", "md": "Then were all of them (Rama's followers) rejoiced at seeing my well furnished arrows cut asunder in two by hundreds and thousands."},
{"c": "5.181", "n": "22", "i": 27359, "v": "ततः पुनः शरं दीप्तं सुप्रभं कालसंमितम् । असृजं जामदग्न्याय रामायाहं जिघांसया ॥", "md": "Then did I shoot at Rama, the son of Jamadgna with the desire of killing him, blazing arrows of good appearance, guided by death itself."},
{"c": "5.181", "n": "23", "i": 27360, "v": "तेन त्वभिहतो गाढं बाणच्छेदवशं गतः । मुमोह सहसा रामो भूमौ च निपपात ह ॥", "md": "Struck with its force and owing to its impetus, Rama fainted in the field and fell on the ground."},
{"c": "5.181", "n": "24", "i": 27361, "v": "ततो हाहाकृतं सर्वं रामे भूतलमाश्रिते । जगद्भारत संविग्नं यथार्कपतनेऽभवत् ॥", "md": "Rama falling on the ground all began to cry out Alas, Alas, as might be the case, O Bharata, if the sun were to fall on the earth."},
{"c": "5.181", "n": "25", "i": 27362, "v": "तत एनं सुसंविग्नाः सर्व एवाभिदुद्रुवुः । तपोधनास्ते सहसा काश्या च भृगुनन्दनम् ॥", "md": "Then did all those ascetics and the princess of Kashi,Odelighter of the race of Kuru, being filled with anxiety, began to comfort him,"},
{"c": "5.181", "n": "26", "i": 27363, "v": "त एनं संपरिष्वज्य शनैराश्वासयंस्तदा । पाणिभिर्जलशीतैश्च जयाशीर्भिश्च कौरव ॥", "md": "By embracing him and slowly passing over the palms of their hands rendered cold by water and by blessings of victory, OKaurava."},
{"c": "5.181", "n": "27", "i": 27364, "v": "ततः स विह्वलो वाक्यं राम उत्थाय माब्रवीत् । तिष्ठ भीष्म हतोऽसीति बाणं संधाय कार्मुके ॥", "md": "Then did Rama, rising up, give vent to these wrathful words:-\"Stay, O Bhishma, you are already killed\" fixing an arrow to his bow."},
{"c": "5.181", "n": "28", "i": 27365, "v": "स मुक्तो न्यपतत्तूर्णं पार्श्वे सव्ये महाहवे । येनाहं भृशसंविग्नो व्याघूर्णित इव द्रुमः ॥", "md": "In that great battle that arrow, shot by him, quickly fell on my right side owing to which I was as much agitated as a tree is shaken by a gale."},
{"c": "5.181", "n": "29", "i": 27366, "v": "हत्वा हयांस्ततो राजञ्शीघ्रास्त्रेण महाहवे । अवाकिरन्मां विश्रब्धो बाणैस्तैर्लोमवाहिभिः ॥", "md": "Then did Rama, after killing my horses in that great battle, cover me up with clusters of arrows shot with lightness of hand and with such precision that each could carry away with it a single hair of my body,"},
{"c": "5.181", "n": "30", "i": 27367, "v": "ततोऽहमपि शीघ्रास्त्रं समरेऽप्रतिवारणम् । अवासृजं महाबाहो तेऽन्तराधिष्ठिताः शराः । रामस्य मम चैवाशु व्योमावृत्य समन्ततः ॥", "md": "Then did I too shoot my weapons with lightness of hand so as toward off his arrows, O you of long arms, and those arrows (of mine and of Rama) stayed in the air (without falling down.)"},
{"c": "5.181", "n": "31", "i": 27368, "v": "न स्म सूर्यः प्रतपति शरजालसमावृतः । मातरिश्वान्तरे तस्मिन्मेघरुद्ध इवानदत् ॥"},
{"c": "5.181", "n": "32", "i": 27369, "v": "ततो वायोः प्रकम्पाच्च सूर्यस्य च मरीचिभिः । अभितापात्स्वभावाच्च पावकः समजायत ॥"},
{"c": "5.181", "n": "33", "i": 27370, "v": "ते शराः स्वसमुत्थेन प्रदीप्ताश्चित्रभानुना । भूमौ सर्वे तदा राजन्भस्मभूताः प्रपेदिरे ॥", "md": "And from the clashing of weapons there sprang up a fire and those arrows were ablaze owing to the fire brought into existence by them."},
{"c": "5.181", "n": "34", "i": 27371, "v": "तदा शतसहस्राणि प्रयुतान्यर्बुदानि च । अयुतान्यथ खर्वाणि निखर्वाणि च कौरव । रामः शराणां संक्रुद्धो मयि तूर्णमपातयत् ॥", "md": "And millions and hundreds of millions of Rama's arrows were shot by that wrathful one, all in quick succession."},
{"c": "5.181", "n": "35", "i": 27372, "v": "ततोऽहं तानपि रणे शरैराशीविषोपमैः । संछिद्य भूमौ नृपतेऽपातयं पन्नगानिव ॥", "md": "In that battle, I too, by my arrows resembling poisonous snakes, cutting asunder those arrows, made them fill up the earth like snakes cut up in fragments, O ruler of men."},
{"c": "5.181", "n": "36", "i": 27373, "v": "एवं तदभवद्युद्धं तदा भरतसत्तम । संध्याकाले व्यतीते तु व्यपायात्स च मे गुरुः ॥", "md": "Such was the wonderful fight that took place at the time, O best among the Bharatas. Evening having passed away my preceptor also retired."},
{"c": "5.182", "t": "भीष्म उवाच ।"},
{"c": "5.182", "n": "1", "i": 27374, "v": "समागतस्य रामेण पुनरेवातिदारुणम् । अन्येद्युस्तुमुलं युद्धं तदा भरतसत्तम ॥", "md": "Bhishma said O best among the Bharatas, the next day a hard and terrible fight took place with Rama who had come back."},
{"c": "5.182", "n": "2", "i": 27375, "v": "ततो दिव्यास्त्रविच्छूरो दिव्यान्यस्त्राण्यनेकशः । अयोजयत धर्मात्मा दिवसे दिवसे विभुः ॥", "md": "On that occasion did that virtuous souled hero, conversant with celestial weapons, hurl at me, day by day, many celestial weapons."},
{"c": "5.182", "n": "3", "i": 27376, "v": "तान्यहं तत्प्रतीघातैरस्त्रैरस्त्राणि भारत । व्यधमं तुमुले युद्धे प्राणांस्त्यक्त्वा सुदुस्त्यजान् ॥", "md": "Those weapons I met by weapons capable of meeting them, o Bharata, in that terrific struggle, casting off hopes of life which is so hard to sacrifice."},
{"c": "5.182", "n": "4", "i": 27377, "v": "अस्त्रैरस्त्रेषु बहुधा हतेष्वथ च भार्गवः । अक्रुध्यत महातेजास्त्यक्तप्राणः स संयुगे ॥", "md": "When in this way many weapons were neutralized and baffled by other weapons, O Bharata, Rama, of great energy, fought in that battle with me, casting off hopes of life."},
{"c": "5.182", "n": "5", "i": 27378, "v": "ततः शक्तिं प्राहिणोद्घोररूपा;मस्त्रै रुद्धो जामदग्न्यो महात्मा । कालोत्सृष्टां प्रज्वलितामिवोल्कां; संदीप्ताग्रां तेजसावृत्य लोकान् ॥", "md": "Seeing his weapons thus baffled then did the great-souled son of Jamadagni hurl at me the fire weapon called Shakti with its extremely ablaze and shining like a meteor which came to have been shot by Death himself and which pervaded the earth with its effulgence."},
{"c": "5.182", "n": "6", "i": 27379, "v": "ततोऽहं तामिषुभिर्दीप्यमानैः; समायान्तीमन्तकालार्कदीप्ताम् । छित्त्वा त्रिधा पातयामास भूमौ; ततो ववौ पवनः पुण्यगन्धिः ॥", "md": "I too cut asunder that blazing weapon which was coming against me like the blazing sun at the time of the destruction of the universe and felled it to the earth cut up into three pieces by my felled it to the earth cut of into three pieces by my arrows: then did sweetsmelling breeze blow about me."},
{"c": "5.182", "n": "7", "i": 27380, "v": "तस्यां छिन्नायां क्रोधदीप्तोऽथ रामः; शक्तीर्घोराः प्राहिणोद्द्वादशान्याः । तासां रूपं भारत नोत शक्यं; तेजस्वित्वाल्लाघवाच्चैव वक्तुम् ॥", "md": "That one being cut asunder, Rama excited with wrath, hurled twelve other fierce weapons at me. Their appearance, O Bharata, I cannot describe owing to their effulgence and speed."},
{"c": "5.182", "n": "8", "i": 27381, "v": "किं त्वेवाहं विह्वलः संप्रदृश्य; दिग्भ्यः सर्वास्ता महोल्का इवाग्नेः । नानारूपास्तेजसोग्रेण दीप्ता; यथादित्या द्वादश लोकसंक्षये ॥", "md": "How indeed can I do so? I was struck with fear at seeing all those arrows flying towards me from diverse directions and assuming diverse forms and blazing with effulgence as the twelve suns that rise at the time of the destruction of the universe."},
{"c": "5.182", "n": "9", "i": 27382, "v": "ततो जालं बाणमयं विवृत्य; संदृश्य भित्त्वा शरजालेन राजन् । द्वादशेषून्प्राहिणवं रणेऽहं; ततः शक्तीर्व्यधमं घोररूपाः ॥", "md": "Seeing myself surrounded by a net of arrows, I neutralized them by another net of arrows from myself, O king and then in that battle, I shot twelve arrows by which I neutralized even those terrible looking arrows."},
{"c": "5.182", "n": "10", "i": 27383, "v": "ततोऽपरा जामदग्न्यो महात्मा; शक्तीर्घोराः प्राक्षिपद्धेमदण्डाः । विचित्रिताः काञ्चनपट्टनद्धा; यथा महोल्का ज्वलितास्तथा ताः ॥", "md": "Then did the great souled of Jamadagni, O king, hurl at me fierce arrows having golden handles which were variegated and furnished with golden wings. They were blazing like great meteors."},
{"c": "5.182", "n": "11", "i": 27384, "v": "ताश्चाप्युग्राश्चर्मणा वारयित्वा; खड्गेनाजौ पातिता मे नरेन्द्र । बाणैर्दिव्यैर्जामदग्न्यस्य संख्ये; दिव्यांश्चाश्वानभ्यवर्षं ससूतान् ॥", "md": "These too, O chief among men, I caused to fall to the ground with the heel of my sword and shield and then shot forth celestial arrows at the celestial horses of Rama and his charioteer in that battle."},
{"c": "5.182", "n": "12", "i": 27385, "v": "निर्मुक्तानां पन्नगानां सरूपा; दृष्ट्वा शक्तीर्हेमचित्रा निकृत्ताः । प्रादुश्चक्रे दिव्यमस्त्रं महात्मा; क्रोधाविष्टो हैहयेशप्रमाथी ॥", "md": "son Seeing those arrows, decked with gold, flying at him like serpents let loose from their holes, the great-souled smiter of the lord of the Haihayas became excited with wrath and again brought forth celestial weapons."},
{"c": "5.182", "n": "13", "i": 27386, "v": "ततः श्रेण्यः शलभानामिवोग्राः; समापेतुर्विशिखानां प्रदीप्ताः । समाचिनोच्चापि भृशं शरीरं; हयान्सूतं सरथं चैव मह्यम् ॥", "md": "Then did a cluster of blazing and fierce arrows looking like a swarm of locusts completely overwhelm my body and my horses and chariot."},
{"c": "5.182", "n": "14", "i": 27387, "v": "रथः शरैर्मे निचितः सर्वतोऽभू;त्तथा हयाः सारथिश्चैव राजन् । युगं रथेषा च तथैव चक्रे; तथैवाक्षः शरकृत्तोऽथ भग्नः ॥", "md": "By those arrows were my chariot, and all the horses and the charioteer completely covered. The yoke, shaft, wheels and wheel spoken were all broken by the force of that downpour of arrows."},
{"c": "5.182", "n": "15", "i": 27388, "v": "ततस्तस्मिन्बाणवर्षे व्यतीते; शरौघेण प्रत्यवर्षं गुरुं तम् । स विक्षतो मार्गणैर्ब्रह्मराशि;र्देहादजस्रं मुमुचे भूरि रक्तम् ॥", "md": "That down pour of arrows having been finished, I too showered arrows on my preceptor. The mass of Brahmic merit pierced with the shower of arrows began to give forth copious discharges of blood."},
{"c": "5.182", "n": "16", "i": 27389, "v": "यथा रामो बाणजालाभितप्त;स्तथैवाहं सुभृशं गाढविद्धः । ततो युद्धं व्यरमच्चापराह्णे; भानावस्तं प्रार्थयाने महीध्रम् ॥", "md": "But in the same measure as Rama was overwhelmed with my arrows, was I also pierced hard with his. When the sun set in the afternoon behind the hills in the west, our combat came to an end."},
{"c": "5.183", "t": "भीष्म उवाच ।"},
{"c": "5.183", "n": "1", "i": 27390, "v": "ततः प्रभाते राजेन्द्र सूर्ये विमल उद्गते । भार्गवस्य मया सार्धं पुनर्युद्धमवर्तत ॥", "md": "Bhishma said In the morning when the sun had risen, there again began the fight between myself and the scion of the Bhrigu's race."},
{"c": "5.183", "n": "2", "i": 27391, "v": "ततो भ्रान्ते रथे तिष्ठन्रामः प्रहरतां वरः । ववर्ष शरवर्षाणि मयि शक्र इवाचले ॥", "md": "That foremost of smiters, Rama then seated on a quick-going car, showered nets of arrows on me that fell like clouds on a mountain."},
{"c": "5.183", "n": "3", "i": 27392, "v": "तेन सूतो मम सुहृच्छरवर्षेण ताडितः । निपपात रथोपस्थे मनो मम विषादयन् ॥", "md": "Then that well-wisher of mine, my charioteer, overpowered by that shower of arrows, fell down from his place in the car causing anxiety of my mind."},
{"c": "5.183", "n": "4", "i": 27393, "v": "ततः सूतः स मेऽत्यर्थं कश्मलं प्राविशन्महत् । पृथिव्यां च शराघातान्निपपात मुमोह च ॥", "md": "Then did my charioteer fall into a deep trance and by reason of his being struck with arrows fell down in the earth and became senseless."},
{"c": "5.183", "n": "5", "i": 27394, "v": "ततः सूतोऽजहात्प्राणान्रामबाणप्रपीडितः । मुहूर्तादिव राजेन्द्र मां च भीराविशत्तदा ॥", "md": "Then did the charioteer give up his life being struck with the arrows of Rama and for an instant, О chief among kings, I too was afraid at the time."},
{"c": "5.183", "n": "6", "i": 27395, "v": "ततः सूते हते राजन्क्षिपतस्तस्य मे शरान् । प्रमत्तमनसो रामः प्राहिणोन्मृत्युसंमितान् ॥", "md": "On my charioteer being killed, and my mind being excited Rama hurled at me arrows charged with death."},
{"c": "5.183", "n": "7", "i": 27396, "v": "ततः सूतव्यसनिनं विप्लुतं मां स भार्गवः । शरेणाभ्यहनद्गाढं विकृष्य बलवद्धनुः ॥", "md": "Then did that scion of the Bhrigu race having drawn up his bow with great force hurtle an arrow at me who was overwhelmed at the calamity of my charioteer."},
{"c": "5.183", "n": "8", "i": 27397, "v": "स मे जत्र्वन्तरे राजन्निपत्य रुधिराशनः । मयैव सह राजेन्द्र जगाम वसुधातलम् ॥", "md": "That blood-drinking shaft, having fallen on my arrow, came down on the earth taking me along with it."},
{"c": "5.183", "n": "9", "i": 27398, "v": "मत्वा तु निहतं रामस्ततो मां भरतर्षभ । मेघवद्व्यनदच्चोच्चैर्जहृषे च पुनः पुनः ॥", "md": "Rama too, thinking me to be dead, O best among the Bharatas, roared aloud like the clouds and sent again and again forth a loud shout along with his followers."},
{"c": "5.183", "n": "10", "i": 27399, "v": "तथा तु पतिते राजन्मयि रामो मुदा युतः । उदक्रोशन्महानादं सह तैरनुयायिभिः ॥", "md": "Myself having fallen down, Rama, being pleased, gave forth a loud shout along with his followers."},
{"c": "5.183", "n": "11", "i": 27400, "v": "मम तत्राभवन्ये तु कौरवाः पार्श्वतः स्थिताः । आगता ये च युद्धं तज्जनास्तत्र दिदृक्षवः । आर्तिं परमिकां जग्मुस्ते तदा मयि पातिते ॥", "md": "The Kurus who were there at my side and those who came there desirous of seeing the fight, became overwhelmed with deep sorrow at my fall."},
{"c": "5.183", "n": "12", "i": 27401, "v": "ततोऽपश्यं पातितो राजसिंह; द्विजानष्टौ सूर्यहुताशनाभान् । ते मां समन्तात्परिवार्य तस्थुः; स्वबाहुभिः परिगृह्याजिमध्ये ॥", "md": "When I had fallen down, I saw O lion among kings, eight twice-born ones blazing like the sun. They there surrounding me and supporting me by their arrows in the midst of the field."},
{"c": "5.183", "n": "13", "i": 27402, "v": "रक्ष्यमाणश्च तैर्विप्रैर्नाहं भूमिमुपास्पृशम् । अन्तरिक्षे स्थितो ह्यस्मि तैर्विप्रैर्बान्धवैरिव । स्वपन्निवान्तरिक्षे च जलबिन्दुभिरुक्षितः ॥", "md": "Being supported by the twice-born, I did not touch the ground and was held in the air by them as by friends."},
{"c": "5.183", "n": "14", "i": 27403, "v": "ततस्ते ब्राह्मणा राजन्नब्रुवन्परिगृह्य माम् । मा भैरिति समं सर्वे स्वस्ति तेऽस्त्विति चासकृत् ॥"},
{"c": "5.183", "n": "15", "i": 27404, "v": "ततस्तेषामहं वाग्भिस्तर्पितः सहसोत्थितः । मातरं सरितां श्रेष्ठामपश्यं रथमास्थिताम् ॥", "md": "\"Fear not, you will still be prosperous\" and I suddenly stood up, comforted at those words of theirs, and saw my mother, the best among river, seated on the car."},
{"c": "5.183", "n": "16", "i": 27405, "v": "हयाश्च मे संगृहीतास्तया वै; महानद्या संयति कौरवेन्द्र । पादौ जनन्याः प्रतिपूज्य चाहं; तथार्ष्टिषेणं रथमभ्यरोहम् ॥", "md": "I also saw my heroes held by that great river, O chief among the son of Kuru. Having touched the feet of my mother and worshipping the memory of my ancestors, I ascended my chariot."},
{"c": "5.183", "n": "17", "i": 27406, "v": "ररक्ष सा मम रथं हयांश्चोपस्कराणि च । तामहं प्राञ्जलिर्भूत्वा पुनरेव व्यसर्जयम् ॥", "md": "She protected myself with my chariot and horses and the weapons for battle and with clasped hands I sent her away."},
{"c": "5.183", "n": "18", "i": 27407, "v": "ततोऽहं स्वयमुद्यम्य हयांस्तान्वातरंहसः । अयुध्यं जामदग्न्येन निवृत्तेऽहनि भारत ॥", "md": "I then myself held the reins of those horses which had the speed of the wind and fought with the son of Jamadagni till the close of the day."},
{"c": "5.183", "n": "19", "i": 27408, "v": "ततोऽहं भरतश्रेष्ठ वेगवन्तं महाबलम् । अमुञ्चं समरे बाणं रामाय हृदयच्छिदम् ॥", "md": "Then O foremost among the Bharatas, in that battle, I shot forth an arrow of great strength and speed on Rama that struck his heart."},
{"c": "5.183", "n": "20", "i": 27409, "v": "ततो जगाम वसुधां बाणवेगप्रपीडितः । जानुभ्यां धनुरुत्सृज्य रामो मोहवशं गतः ॥", "md": "He then fell down on his knees on the earth, overwhelmed by my arrow with his bow loosened from his grasp, and swooned away."},
{"c": "5.183", "n": "21", "i": 27410, "v": "ततस्तस्मिन्निपतिते रामे भूरिसहस्रदे । आवव्रुर्जलदा व्योम क्षरन्तो रुधिरं बहु ॥", "md": "When Rama, the giver of thousands, had fallen down, clouds covered the sky discharging copious blood."},
{"c": "5.183", "n": "22", "i": 27411, "v": "उल्काश्च शतशः पेतुः सनिर्घाताः सकम्पनाः । अर्कं च सहसा दीप्तं स्वर्भानुरभिसंवृणोत् ॥", "md": "Meteors too fell by hundreds and thousands and roared, making everything shake. And suddenly Rahu swallowed the shining sun."},
{"c": "5.183", "n": "23", "i": 27412, "v": "ववुश्च वाताः परुषाश्चलिता च वसुंधरा । गृध्रा बडाश्च कङ्काश्च परिपेतुर्मुदा युताः ॥", "md": "High winds blew and the earth trembled and the cultures and cranes and crowns came down with joy."},
{"c": "5.183", "n": "24", "i": 27413, "v": "दीप्तायां दिशि गोमायुर्दारुणं मुहुरुन्नदत् । अनाहता दुन्दुभयो विनेदुर्भृशनिस्वनाः ॥", "md": "The cardinal points were ablaze and jackals began to cry aloud every moment; and drums untouched began to give forth harsh sound."},
{"c": "5.183", "n": "25", "i": 27414, "v": "एतदौत्पातिकं घोरमासीद्भरतसत्तम । विसंज्ञकल्पे धरणीं गते रामे महात्मनि ॥", "md": "All these frightful omens occurred on the high-souled Rama falling down on the earth in a swoon."},
{"c": "5.183", "n": "26", "i": 27415, "v": "ततो रविर्मन्दमरीचिमण्डलो; जगामास्तं पांसुपुञ्जावगाढः । निशा व्यगाहत्सुखशीतमारुता; ततो युद्धं प्रत्यवहारयावः ॥", "md": "Then did the sun, covered by dust and its effulgence clouded, slowly set and night came on with its cool breezes and then we desisted from war."},
{"c": "5.183", "n": "27", "i": 27416, "v": "एवं राजन्नवहारो बभूव; ततः पुनर्विमलेऽभूत्सुघोरम् । काल्यं काल्यं विंशतिं वै दिनानि; तथैव चान्यानि दिनानि त्रीणि ॥", "md": "In this way, Oking, was there an end to the fight and again was there a fierce encounter at the dawn of day and so on day after day for three twenty days."},
{"c": "5.184", "t": "भीष्म उवाच ।"},
{"c": "5.184", "n": "1", "i": 27417, "v": "ततोऽहं निशि राजेन्द्र प्रणम्य शिरसा तदा । ब्राह्मणानां पितॄणां च देवतानां च सर्वशः ॥", "md": "Bhishma said Then during the night, 0 great king, having bowed to all the Brahmanas, my fore fathers, all the gods,"},
{"c": "5.184", "n": "2", "i": 27418, "v": "नक्तंचराणां भूतानां रजन्याश्च विशां पते । शयनं प्राप्य रहिते मनसा समचिन्तयम् ॥", "md": "To all those beings that walk about in the night, to all elements, earth, water, fir, air and the sky, and to all kings, O lord of earth, I lay down on my bed, and being all alone, I began to reflect (thus)."},
{"c": "5.184", "n": "3", "i": 27419, "v": "जामदग्न्येन मे युद्धमिदं परमदारुणम् । अहानि सुबहून्यद्य वर्तते सुमहात्ययम् ॥", "md": "This terrible battle, between myself and Jamadgnya, being as it is of high and mighty consequence, lasted for many a day."},
{"c": "5.184", "n": "4", "i": 27420, "v": "न च रामं महावीर्यं शक्नोमि रणमूर्धनि । विजेतुं समरे विप्रं जामदग्न्यं महाबलम् ॥", "md": "And yet I have not been able to vanquish, in fight on the field of battle, this twice-born Rama, known as Jamadgnya who is of great might and energy."},
{"c": "5.184", "n": "5", "i": 27421, "v": "यदि शक्यो मया जेतुं जामदग्न्यः प्रतापवान् । दैवतानि प्रसन्नानि दर्शयन्तु निशां मम ॥", "md": "I indeed, it lies in my power to vanquish this powerful son of Jamadagni, let the gods, well-pleased, show themselves to me during the night."},
{"c": "5.184", "n": "6", "i": 27422, "v": "ततोऽहं निशि राजेन्द्र प्रसुप्तः शरविक्षतः । दक्षिणेनैव पार्श्वेन प्रभातसमये इव ॥", "md": "Then, O great king, mangled with arrows, as I lay asleep that night on my right, at about dawn came,"},
{"c": "5.184", "n": "7", "i": 27423, "v": "ततोऽहं विप्रमुख्यैस्तैर्यैरस्मि पतितो रथात् । उत्थापितो धृतश्चैव मा भैरिति च सान्त्वितः ॥", "md": "Those foremost of Brahmanas by whom I had been raised up when I had fallen down from chariot, and who had held me and comforted me, saying, “Fear not.”"},
{"c": "5.184", "n": "8", "i": 27424, "v": "त एव मां महाराज स्वप्नदर्शनमेत्य वै । परिवार्याब्रुवन्वाक्यं तन्निबोध कुरूद्वह ॥", "md": "Even they, O great king, showing themselves to me (during my sleep) in a dream, stood around me, and spoke these words; Hear them, O perpetuator of Kuru's race,"},
{"c": "5.184", "n": "9", "i": 27425, "v": "उत्तिष्ठ मा भैर्गाङ्गेय भयं ते नास्ति किंचन । रक्षामहे नरव्याघ्र स्वशरीरं हि नो भवान् ॥", "md": "Rise up and do not fear, O son of Ganga, you have not the least fear, for we will protect you, O son, who are own body."},
{"c": "5.184", "n": "10", "i": 27426, "v": "न त्वां रामो रणे जेता जामदग्न्यः कथंचन । त्वमेव समरे रामं विजेता भरतर्षभ ॥", "md": "Rama, the son of Jamadagni, by no means will vanquish you in battle. (Rather), you will vanquish Rama in battle, O best of Bharata's race."},
{"c": "5.184", "n": "11", "i": 27427, "v": "इदमस्त्रं सुदयितं प्रत्यभिज्ञास्यते भवान् । विदितं हि तवाप्येतत्पूर्वस्मिन्देहधारणे ॥", "md": "This well-beloved weapon you will recognize for it was known to you in your previous birth."},
{"c": "5.184", "n": "12", "i": 27428, "v": "प्राजापत्यं विश्वकृतं प्रस्वापं नाम भारत । न हीदं वेद रामोऽपि पृथिव्यां वा पुमान्क्वचित् ॥", "md": "It appertains to the lord of all creatures (Brahma) and was manufactured by the divine architect; it is named Prasvapa, O Bharata. It is not known even to Rama nor to any body else on the earth."},
{"c": "5.184", "n": "13", "i": 27429, "v": "तत्स्मरस्व महाबाहो भृशं संयोजयस्व च । न च रामः क्षयं गन्ता तेनास्त्रेण नराधिप ॥", "md": "Recollect it therefore, O you of mighty arms, and apply it steadily and with all your strength. It will come to you of itself, O you great king and sinless one."},
{"c": "5.184", "n": "14", "i": 27430, "v": "एनसा च न योगं त्वं प्राप्स्यसे जातु मानद । स्वप्स्यते जामदग्न्योऽसौ त्वद्बाणबलपीडितः ॥", "md": "No crime will therefore attach to you o giver of honors. And this son of Jamadagni will fall asleep, afflicted by the might of this weapon of yours."},
{"c": "5.184", "n": "15", "i": 27431, "v": "ततो जित्वा त्वमेवैनं पुनरुत्थापयिष्यसि । अस्त्रेण दयितेनाजौ भीष्म संबोधनेन वै ॥", "md": "Having thus vanquished him, you yourself will raise him up again to the battle-field by that dear weapon, O Bhishma, known as Samabodhana."},
{"c": "5.184", "n": "16", "i": 27432, "v": "एवं कुरुष्व कौरव्य प्रभाते रथमास्थितः । प्रसुप्तं वा मृतं वापि तुल्यं मन्यामहे वयम् ॥", "md": "Do as we tell you, O son of Kuru, seated on your chariot at day-break. Asleep or dead, We consider it to be the same."},
{"c": "5.184", "n": "17", "i": 27433, "v": "न च रामेण मर्तव्यं कदाचिदपि पार्थिव । ततः समुत्पन्नमिदं प्रस्वापं युज्यतामिति ॥", "md": "O king, Rama will not die by any means. Apply therefore, this (weapon) Prasvapa, happily brought for you."},
{"c": "5.184", "n": "18", "i": 27434, "v": "इत्युक्त्वान्तर्हिता राजन्सर्व एव द्विजोत्तमाः । अष्टौ सदृशरूपास्ते सर्वे भास्वरमूर्तयः ॥", "md": "Having said this all those best of Brahmanas vanished, O king. They were eight in number, resembling one another in appearance, and shone brightly, having no material bodies."},
{"c": "5.185", "t": "भीष्म उवाच ।"},
{"c": "5.185", "n": "1", "i": 27435, "v": "ततो रात्र्यां व्यतीतायां प्रतिबुद्धोऽस्मि भारत । तं च संचिन्त्य वै स्वप्नमवापं हर्षमुत्तमम् ॥", "md": "Bhishma said When they had passed away, I awoke. O Bharata; I was filled with great joy as I thought of the dream."},
{"c": "5.185", "n": "2", "i": 27436, "v": "ततः समभवद्युद्धं मम तस्य च भारत । तुमुलं सर्वभूतानां लोमहर्षणमद्भुतम् ॥", "md": "Then begin that mighty battle between him and me, O Bharata, which was wonderful and which made the hairs of all creatures stand on end."},
{"c": "5.185", "n": "3", "i": 27437, "v": "ततो बाणमयं वर्षं ववर्ष मयि भार्गवः । न्यवारयमहं तं च शरजालेन भारत ॥", "md": "Then Bhargava rained on me a shower of arrows, which I baffled by a (like) shower of arrows, O Bharata."},
{"c": "5.185", "n": "4", "i": 27438, "v": "ततः परमसंक्रुद्धः पुनरेव महातपाः । ह्यस्तनेनैव कोपेन शक्तिं वै प्राहिणोन्मयि ॥", "md": "Thereupon he, of great asceticism, was greatly incensed and remembering what had happened the day before, he hurled, with anger, a dart at me,"},
{"c": "5.185", "n": "5", "i": 27439, "v": "इन्द्राशनिसमस्पर्शां यमदण्डोपमप्रभाम् । ज्वलन्तीमग्निवत्संख्ये लेलिहानां समन्ततः ॥", "md": "Which was as hard as Indra's thunderbolt, was equal in effulgence, to the mace of Yama, (god of death) blazing like a flaming fire and licking as it were with its tongue, all quarters of the battle-field."},
{"c": "5.185", "n": "6", "i": 27440, "v": "ततो भरतशार्दूल धिष्ण्यमाकाशगं यथा । सा मामभ्यहनत्तूर्णमंसदेशे च भारत ॥", "md": "Then, O best among Kurus, it struck me on my shoulder, even then, O perpetuator of Kuru's race, like a lightning ranging in the sky."},
{"c": "5.185", "n": "7", "i": 27441, "v": "अथासृङ्मेऽस्रवद्घोरं गिरेर्गैरिकधातुवत् । रामेण सुमहाबाहो क्षतस्य क्षतजेक्षण ॥", "md": "Thus wondered by Rama, O red-eyed one of mighty arms, blood flowed freely like streams of red earth from a mountain."},
{"c": "5.185", "n": "8", "i": 27442, "v": "ततोऽहं जामदग्न्याय भृशं क्रोधसमन्वितः । प्रेषयं मृत्युसंकाशं बाणं सर्पविषोपमम् ॥", "md": "Greatly incensed , I darted, at the son of Jamadagni, a deadly shaft, comparable to the poison of a serpent only."},
{"c": "5.185", "n": "9", "i": 27443, "v": "स तेनाभिहतो वीरो ललाटे द्विजसत्तमः । अशोभत महाराज सशृङ्ग इव पर्वतः ॥", "md": "That hero, the best of the twice-born, struck by it on the forehead, shone beautiful as a mountain with its peak."},
{"c": "5.185", "n": "10", "i": 27444, "v": "स संरब्धः समावृत्य बाणं कालान्तकोपमम् । संदधे बलवत्कृष्य घोरं शत्रुनिबर्हणम् ॥", "md": "Filled with great wrath he turned round, and drawing his bow with great strength aimed at me a terrible shaft, resembling death himself and capable of grinding all enemies."},
{"c": "5.185", "n": "11", "i": 27445, "v": "स वक्षसि पपातोग्रः शरो व्याल इव श्वसन् । महीं राजंस्ततश्चाहमगच्छं रुधिराविलः ॥", "md": "That fierce shaft struck me on the breast hissing (through the air) like a serpent, and I fell down to the earth, O king, covered with blood."},
{"c": "5.185", "n": "12", "i": 27446, "v": "अवाप्य तु पुनः संज्ञां जामदग्न्याय धीमते । प्राहिण्वं विमलां शक्तिं ज्वलन्तीमशनीमिव ॥", "md": "Regaining my consciousness, I hurled at that intelligent son of Jamadagni a dart, bright and blazing as the lighting flesh."},
{"c": "5.185", "n": "13", "i": 27447, "v": "सा तस्य द्विजमुख्यस्य निपपात भुजान्तरे । विह्वलश्चाभवद्राजन्वेपथुश्चैनमाविशत् ॥", "md": "That dart fell on the chest of that best of Brahmanas. And, O king, having fainted (from pain) he began to tremble all over."},
{"c": "5.185", "n": "14", "i": 27448, "v": "तत एनं परिष्वज्य सखा विप्रो महातपाः । अकृतव्रणः शुभैर्वाक्यैराश्वासयदनेकधा ॥", "md": "Then his friend, that twice-born and great ascetic named Akritavrana, embraced him again and again and soothed him with words of auspicious import."},
{"c": "5.185", "n": "15", "i": 27449, "v": "समाश्वस्तस्तदा रामः क्रोधामर्षसमन्वितः । प्रादुश्चक्रे तदा ब्राह्मं परमास्त्रं महाव्रतः ॥", "md": "Thus comforted, Rama was filled with anger and vindictiveness, and that keeper of all observances brought forth a mighty weapon of Brahma."},
{"c": "5.185", "n": "16", "i": 27450, "v": "ततस्तत्प्रतिघातार्थं ब्राह्ममेवास्त्रमुत्तमम् । मया प्रयुक्तं जज्वाल युगान्तमिव दर्शयत् ॥", "md": "Then, for the purpose of baffling also, I aimed the same excellent weapon of Brahma, which blazed forth, appearing like what happens at the end of the Yuga (at the final destruction)."},
{"c": "5.185", "n": "17", "i": 27451, "v": "तयोर्ब्रह्मास्त्रयोरासीदन्तरा वै समागमः । असंप्राप्यैव रामं च मां च भारतसत्तम ॥", "md": "Then those two Brahmic weapons met each other in mid-air, without being able to reach either Rama or myself, 0 best of Bharata's race."},
{"c": "5.185", "n": "18", "i": 27452, "v": "ततो व्योम्नि प्रादुरभूत्तेज एव हि केवलम् । भूतानि चैव सर्वाणि जग्मुरार्तिं विशां पते ॥", "md": "Thereupon, in mid-welkin, only a flame blazed forth, and 0 lord of earth, all creatures becomes greatly afflicted,"},
{"c": "5.185", "n": "19", "i": 27453, "v": "ऋषयश्च सगन्धर्वा देवताश्चैव भारत । संतापं परमं जग्मुरस्त्रतेजोभिपीडिताः ॥", "md": "The Rishis, and the gods together with the Gandharvas, 0 Bharata, became greatly afflicted, struck by the blazing effulgence."},
{"c": "5.185", "n": "20", "i": 27454, "v": "ततश्चचाल पृथिवी सपर्वतवनद्रुमा । संतप्तानि च भूतानि विषादं जग्मुरुत्तमम् ॥", "md": "Then the earth, with the mountains, forests and trees, began to tremble, and all creatures, becoming heated, became highly afflicted."},
{"c": "5.185", "n": "21", "i": 27455, "v": "प्रजज्वाल नभो राजन्धूमायन्ते दिशो दश । न स्थातुमन्तरिक्षे च शेकुराकाशगास्तदा ॥", "md": "The firmament, О king, began to burn the ten points of the compass were filled with smoke. At that moment, those creatures that range the sky could not stay there."},
{"c": "5.185", "n": "22", "i": 27456, "v": "ततो हाहाकृते लोके सदेवासुरराक्षसे । इदमन्तरमित्येव योक्तुकामोऽस्मि भारत ॥", "md": "While during this time all creatures, with the gods, the Asuras and Rakshasas began uttering exclamations of woe, O Bharata, “This is the time,” thought I and become desirous of shooting,"},
{"c": "5.185", "n": "23", "i": 27457, "v": "प्रस्वापमस्त्रं दयितं वचनाद्ब्रह्मवादिनाम् । चिन्तितं च तदस्त्रं मे मनसि प्रत्यभात्तदा ॥", "md": "That weapon Prasvapa speedily, according to the words of command of the speakers of Brahma. And the Mantras also for using that weapon suddenly came to my mind."},
{"c": "5.186", "t": "भीष्म उवाच ।"},
{"c": "5.186", "n": "1", "i": 27458, "v": "ततो हलहलाशब्दो दिवि राजन्महानभूत् । प्रस्वापं भीष्म मा स्राक्षीरिति कौरवनन्दन ॥", "md": "Bhishma said Then when I had thus made up my mind there arose a mighty din of tumultuous voices in the sky, O king, saying, “O Bhishma, O son of Kuru's race do not let go that weapon Prasvapa.\""},
{"c": "5.186", "n": "2", "i": 27459, "v": "अयुञ्जमेव चैवाहं तदस्त्रं भृगुनन्दने । प्रस्वापं मां प्रयुञ्जानं नारदो वाक्यमब्रवीत् ॥", "md": "But for all that I still aimed that weapon at the descendant of Bhrigu. As I was aiming it, Narada addressed me, saying"},
{"c": "5.186", "n": "3", "i": 27460, "v": "एते वियति कौरव्य दिवि देवगणाः स्थिताः । ते त्वां निवारयन्त्यद्य प्रस्वापं मा प्रयोजय ॥", "md": "These gods are stationed yonder in the sky, O son of Kuru's race. They are forbidding you today, do not aim the weapon Prasvapa."},
{"c": "5.186", "n": "4", "i": 27461, "v": "रामस्तपस्वी ब्रह्मण्यो ब्राह्मणश्च गुरुश्च ते । तस्यावमानं कौरव्य मा स्म कार्षीः कथंचन ॥", "md": "Rama is an ascetic, possessed of the attributes of Brahma; he is a Brahmana, and moreover your preceptor. Do not son of Kuru, inflict humiliation on him, by any means,"},
{"c": "5.186", "n": "5", "i": 27462, "v": "ततोऽपश्यं दिविष्ठान्वै तानष्टौ ब्रह्मवादिनः । ते मां स्मयन्तो राजेन्द्र शनकैरिदमब्रुवन् ॥", "md": "Then I saw those eight speakers of the Brahma, stationed in the sky. O great king, smilingly they spoke these words to me slowly."},
{"c": "5.186", "n": "6", "i": 27463, "v": "यथाह भरतश्रेष्ठ नारदस्तत्तथा कुरु । एतद्धि परमं श्रेयो लोकानां भरतर्षभ ॥", "md": "O best among Bharata's race, do as Narada has spoken to you, for this, O best among the Bharatas, is highly beneficial to all creatures."},
{"c": "5.186", "n": "7", "i": 27464, "v": "ततश्च प्रतिसंहृत्य तदस्त्रं स्वापनं मृधे । ब्रह्मास्त्रं दीपयां चक्रे तस्मिन्युधि यथाविधि ॥", "md": "Thereupon, withdrawing that mighty weapon Prasvapa, I made the Brahma weapon to blaze forth according to the ordinance."},
{"c": "5.186", "n": "8", "i": 27465, "v": "ततो रामो रुषितो राजपुत्र; दृष्ट्वा तदस्त्रं विनिवर्तितं वै । जितोऽस्मि भीष्मेण सुमन्दबुद्धि;रित्येव वाक्यं सहसा व्यमुञ्चत् ॥", "md": "Thereupon Rama, beholding that the Prasvapa weapon was withdrawn, was greatly excited and suddenly gave out these words, Fool that I am, I am vanquished, O Bhishma. Then the son of Jamadagni saw his father, and the venerable father of his father, who stood there surrounding him, and consoling him,"},
{"c": "5.186", "n": "9", "i": 27466, "v": "ततोऽपश्यत्पितरं जामदग्न्यः; पितुस्तथा पितरं तस्य चान्यम् । त एवैनं संपरिवार्य तस्थु;रूचुश्चैनं सान्त्वपूर्वं तदानीम् ॥", "md": "Thereupon Rama, beholding that the Prasvapa weapon was withdrawn, was greatly excited and suddenly gave out these words, Fool that I am, I am vanquished, O Bhishma. Then the son of Jamadagni saw his father, and the venerable father of his father, who stood there surrounding him, and consoling him,"},
{"c": "5.186", "n": "10", "i": 27467, "v": "मा स्मैवं साहसं वत्स पुनः कार्षीः कथंचन । भीष्मेण संयुगं गन्तुं क्षत्रियेण विशेषतः ॥", "md": "The father said Do not display such rashness again 0 son, by any means, especially of going to battle with Bhishma, who is a Kshatriya."},
{"c": "5.186", "n": "11", "i": 27468, "v": "क्षत्रियस्य तु धर्मोऽयं यद्युद्धं भृगुनन्दन । स्वाध्यायो व्रतचर्या च ब्राह्मणानां परं धनम् ॥", "md": "This is the duty of a Kshatriya, viz., to fight; O descendant of Bhrigu, study and the observance of religious austerities are the best wealth of the Brahmanas."},
{"c": "5.186", "n": "12", "i": 27469, "v": "इदं निमित्ते कस्मिंश्चिदस्माभिरुपमन्त्रितम् । शस्त्रधारणमत्युग्रं तच्च कार्यं कृतं त्वया ॥", "md": "This (taking up of arms) was ordered by us to you for some special reasons before this. Then you had taken up your arms most fiercely and performed that unenviable deed (the extermination of the whole Kshatriya race)."},
{"c": "5.186", "n": "13", "i": 27470, "v": "वत्स पर्याप्तमेतावद्भीष्मेण सह संयुगे । विमर्दस्ते महाबाहो व्यपयाहि रणादितः ॥", "md": "What time you have fought with Bhishma has been enough, O son. 0 you of mighty arms, desist from this combat, leave the battlefield."},
{"c": "5.186", "n": "14", "i": 27471, "v": "पर्याप्तमेतद्भद्रं ते तव कार्मुकधारणम् । विसर्जयैतद्दुर्धर्ष तपस्तप्यस्व भार्गव ॥", "md": "Blessing be to you, let this be enough of taking up the bow. But desist from this now, O invincible Practice austerities, 0 Bhargava."},
{"c": "5.186", "n": "15", "i": 27472, "v": "एष भीष्मः शांतनवो देवैः सर्वैर्निवारितः । निवर्तस्व रणादस्मादिति चैव प्रचोदितः ॥", "md": "Here is Bhishma, the son of Shantanu, who has been made to desist from battle by all the gods, who are endeavoring to pacify him by saying \"Desist from this battle.\""},
{"c": "5.186", "n": "16", "i": 27473, "v": "रामेण सह मा योत्सीर्गुरुणेति पुनः पुनः । न हि रामो रणे जेतुं त्वया न्याय्यः कुरूद्वह । मानं कुरुष्व गाङ्गेय ब्राह्मणस्य रणाजिरे ॥", "md": "\"Do not fight with Rama, your preceptor\", again and again (saying this). It is not becoming for you, O perpetuator of the race of Kuru, to vanquish Rama in battle. one."},
{"c": "5.186", "n": "17", "i": 27474, "v": "वयं तु गुरवस्तुभ्यं ततस्त्वां वारयामहे । भीष्मो वसूनामन्यतमो दिष्ट्या जीवसि पुत्रक ॥"},
{"c": "5.186", "n": "18", "i": 27475, "v": "गाङ्गेयः शंतनोः पुत्रो वसुरेष महायशाः । कथं त्वया रणे जेतुं राम शक्यो निवर्त वै ॥"},
{"c": "5.186", "n": "19", "i": 27476, "v": "अर्जुनः पाण्डवश्रेष्ठः पुरंदरसुतो बली । नरः प्रजापतिर्वीरः पूर्वदेवः सनातनः ॥"},
{"c": "5.186", "n": "20", "i": 27477, "v": "सव्यसाचीति विख्यातस्त्रिषु लोकेषु वीर्यवान् । भीष्ममृत्युर्यथाकालं विहितो वै स्वयंभुवा ॥", "md": "Who is Nara, who is the lord of all creatures, a hero, who was before this a god, who is without beginning and end, and who, mighty as he is, is known throughout the three worlds as Savyasachin, is ordained by the selfcreate (Brahma) to be the death of Bhishma in the ripeness of time."},
{"c": "5.186", "n": "21", "i": 27478, "v": "एवमुक्तः स पितृभिः पितॄन्रामोऽब्रवीदिदम् । नाहं युधि निवर्तेयमिति मे व्रतमाहितम् ॥", "md": "Bhishma said Being thus spoken by his ancestors, Rama thus spoken to them, “I will not desist from the combat, this is the vow I have taken upon myself."},
{"c": "5.186", "n": "22", "i": 27479, "v": "न निवर्तितपूर्वं च कदाचिद्रणमूर्धनि । निवर्त्यतामापगेयः कामं युद्धात्पितामहाः । न त्वहं विनिवर्तिष्ये युद्धादस्मात्कथंचन ॥", "md": "Before this, I had never been made to turn beak (from combat) on the field of battle. O grandsires, make the Ganga's son of desist from the battle, if it so pleases you."},
{"c": "5.186", "n": "23", "i": 27480, "v": "ततस्ते मुनयो राजन्नृचीकप्रमुखास्तदा । नारदेनैव सहिताः समागम्येदमब्रुवन् ॥"},
{"c": "5.186", "n": "24", "i": 27481, "v": "निवर्तस्व रणात्तात मानयस्व द्विजोत्तमान् । नेत्यवोचमहं तांश्च क्षत्रधर्मव्यपेक्षया ॥"},
{"c": "5.186", "n": "25", "i": 27482, "v": "मम व्रतमिदं लोके नाहं युद्धात्कथंचन । विमुखो विनिवर्तेयं पृष्ठतोऽभ्याहतः शरैः ॥", "md": "“No” I said to them “according to the duty of a Kshatriya, this is my vow, that never from battle, I will turn back or suffer my back to be wondered by arrows. Not from covering any objects of desire, nor from fear, nor for the sake of wealth,"},
{"c": "5.186", "n": "26", "i": 27483, "v": "नाहं लोभान्न कार्पण्यान्न भयान्नार्थकारणात् । त्यजेयं शाश्वतं धर्ममिति मे निश्चिता मतिः ॥", "md": "Shall i abandon my eternal duty, this is my fixed resolution.” Then all those ascetics, O king, with Narada at their head,"},
{"c": "5.186", "n": "27", "i": 27484, "v": "ततस्ते मुनयः सर्वे नारदप्रमुखा नृप । भागीरथी च मे माता रणमध्यं प्रपेदिरे ॥"},
{"c": "5.186", "n": "28", "i": 27485, "v": "तथैवात्तशरो धन्वी तथैव दृढनिश्चयः । स्थितोऽहमाहवे योद्धुं ततस्ते राममब्रुवन् । समेत्य सहिता भूयः समरे भृगुनन्दनम् ॥", "md": "And Bhagirathi, my mother, occupied the field of battle (between myself and Rama). I however, stood with my bow and arrows as before, and with fixed resolution as before, on the battle-field, to go on fighting. Then they said to Rama."},
{"c": "5.186", "n": "29", "i": 27486, "v": "नावनीतं हि हृदयं विप्राणां शाम्य भार्गव । राम राम निवर्तस्व युद्धादस्माद्द्विजोत्तम । अवध्यो हि त्वया भीष्मस्त्वं च भीष्मस्य भार्गव ॥", "md": "O Rama, O Rama, O best of Brahmanas, desist from this battle. Bhishma is incapable of being killed by you, as you by Bhishma, O son of Bhrigu's race.”"},
{"c": "5.186", "n": "30", "i": 27487, "v": "एवं ब्रुवन्तस्ते सर्वे प्रतिरुध्य रणाजिरम् । न्यासयां चक्रिरे शस्त्रं पितरो भृगुनन्दनम् ॥", "md": "Addressing him with these words, and obstructing the battle-field, his forefathers made the descendant of Bhrigu lay aside his weapons."},
{"c": "5.186", "n": "31", "i": 27488, "v": "ततोऽहं पुनरेवाथ तानष्टौ ब्रह्मवादिनः । अद्राक्षं दीप्यमानान्वै ग्रहानष्टाविवोदितान् ॥", "md": "And then I again saw those eight revealers of Brahmana, blazing like eight constellations risen (in the sky)."},
{"c": "5.186", "n": "32", "i": 27489, "v": "ते मां सप्रणयं वाक्यमब्रुवन्समरे स्थितम् । प्रैहि रामं महाबाहो गुरुं लोकहितं कुरु ॥", "md": "They then spoke these words with affection to me, who stood on the field of combat, “O you of mighty arms, go up to Rama, your preceptor. Do what is good to all the world.\""},
{"c": "5.186", "n": "33", "i": 27490, "v": "दृष्ट्वा निवर्तितं रामं सुहृद्वाक्येन तेन वै । लोकानां च हितं कुर्वन्नहमप्याददे वचः ॥", "md": "Beholding that Rama desisted (from battle) at the words of his well-wishers, I also, for the good of the worlds, accepted (their) words."},
{"c": "5.186", "n": "34", "i": 27491, "v": "ततोऽहं राममासाद्य ववन्दे भृशविक्षतः । रामश्चाभ्युत्स्मयन्प्रेम्णा मामुवाच महातपाः ॥", "md": "Thereupon severely wondered as I was, I went up to Rama, and bowed down to him. Rama also that great ascetic, smiling with love, spoke to me."},
{"c": "5.186", "n": "35", "i": 27492, "v": "त्वत्समो नास्ति लोकेऽस्मिन्क्षत्रियः पृथिवीचरः । गम्यतां भीष्म युद्धेऽस्मिंस्तोषितोऽहं भृशं त्वया ॥", "md": "\"There is no Kshatriya among all men equal to you on the face of the earth. Go you, O Bhishma, for in this combat I have been highly pleased with you."},
{"c": "5.186", "n": "36", "i": 27493, "v": "मम चैव समक्षं तां कन्यामाहूय भार्गवः । उवाच दीनया वाचा मध्ये तेषां तपस्विनाम् ॥", "md": "Then in my presence, summoning that maiden (the daughter of Kashi), the descendant of Bhrigu, spoke (to her) in these modest words, before all the high-souled ones."},
{"c": "5.187", "t": "राम उवाच ।"},
{"c": "5.187", "n": "1", "i": 27494, "v": "प्रत्यक्षमेतल्लोकानां सर्वेषामेव भामिनि । यथा मया परं शक्त्या कृतं वै पौरुषं महत् ॥", "md": "Bhishma said In the very sight of all these persons O maiden, I have done better, according to the best of my power, and displayed my highest prowess."},
{"c": "5.187", "n": "2", "i": 27495, "v": "न चैव युधि शक्नोमि भीष्मं शस्त्रभृतां वरम् । विशेषयितुमत्यर्थमुत्तमास्त्राणि दर्शयन् ॥", "md": "And yet I have been unable to gain any superiority over Bhishma, that foremost of all wielders of weapons, though I have exerted to the very of my power."},
{"c": "5.187", "n": "3", "i": 27496, "v": "एषा मे परमा शक्तिरेतन्मे परमं बलम् । यथेष्टं गम्यतां भद्रे किमन्यद्वा करोमि ते ॥", "md": "This (which you have seen) is my highest might, this is greatest strength. Go whiter you like, O blessed lady. What else can I do for you?"},
{"c": "5.187", "n": "4", "i": 27497, "v": "भीष्ममेव प्रपद्यस्व न तेऽन्या विद्यते गतिः । निर्जितो ह्यस्मि भीष्मेण महास्त्राणि प्रमुञ्चता ॥", "md": "Take refuge even with Bhishma himself; there exists no other for you. I am vanquished by Bhishma on account of his using such mighty weapons."},
{"c": "5.187", "t": "भीष्म उवाच ।"},
{"c": "5.187", "n": "5", "i": 27498, "v": "एवमुक्त्वा ततो रामो विनिःश्वस्य महामनाः । तूष्णीमासीत्तदा कन्या प्रोवाच भृगुनन्दनम् ॥", "md": "Then the high-souled Rama, having thus spoken, fetched a deep sign and remained silent. Then that maiden spoke to the descendant of Bhrigu."},
{"c": "5.187", "n": "6", "i": 27499, "v": "भगवन्नेवमेवैतद्यथाह भगवांस्तथा । अजेयो युधि भीष्मोऽयमपि देवैरुदारधीः ॥", "md": "\"O holy one, it is even as your holy self has said. This Bhishma, of varied intelligence, is invincible in battle even by the very gods."},
{"c": "5.187", "n": "7", "i": 27500, "v": "यथाशक्ति यथोत्साहं मम कार्यं कृतं त्वया । अनिधाय रणे वीर्यमस्त्राणि विविधानि च ॥", "md": "To the best of your power and to the best of your energy you have accomplished my work, and in this battle you have shown irresistible might and diverse kinds of weapons."},
{"c": "5.187", "n": "8", "i": 27501, "v": "न चैष शक्यते युद्धे विशेषयितुमन्ततः । न चाहमेनं यास्यामि पुनर्भीष्मं कथंचन ॥", "md": "You have yet been unable to show any superiority (over Bhishma). As for me I shall not go again to this Bhishma. Thither, however, shall I repair, where, O you whose wealth is asceticism, I shall be able myself to (obtain the means to fell down in battle this Bhishma, O you the perpetuator of the race of Bhrigu.\""},
{"c": "5.187", "n": "9", "i": 27502, "v": "गमिष्यामि तु तत्राहं यत्र भीष्मं तपोधन । समरे पातयिष्यामि स्वयमेव भृगूद्वह ॥", "md": "You have yet been unable to show any superiority (over Bhishma). As for me I shall not go again to this Bhishma. Thither, however, shall I repair, where, O you whose wealth is asceticism, I shall be able myself to (obtain the means to fell down in battle this Bhishma, O you the perpetuator of the race of Bhrigu.\""},
{"c": "5.187", "n": "10", "i": 27503, "v": "एवमुक्त्वा ययौ कन्या रोषव्याकुललोचना । तपसे धृतसंकल्पा मम चिन्तयती वधम् ॥", "md": "Having spoken thus, that maid went away with eyes agitated with wrath, and intending to bring about my death she firmly resolved to practice asceticism,"},
{"c": "5.187", "n": "11", "i": 27504, "v": "ततो महेन्द्रं सह तैर्मुनिभिर्भृगुसत्तमः । यथागतं ययौ रामो मामुपामन्त्र्य भारत ॥", "md": "Then that foremost one among Bhrigu's defendants, accompanied by those ascetics, departed, after bidding me farewell for the mountain of Mahendra, O Bharata, whence he had come."},
{"c": "5.187", "n": "12", "i": 27505, "v": "ततोऽहं रथमारुह्य स्तूयमानो द्विजातिभिः । प्रविश्य नगरं मात्रे सत्यवत्यै न्यवेदयम् । यथावृत्तं महाराज सा च मां प्रत्यनन्दत ॥", "md": "Thereupon, sending my chariot, and praised by the twice-born, I entered the city and immediately informed Satyavati, my mother,"},
{"c": "5.187", "n": "13", "i": 27506, "v": "पुरुषांश्चादिशं प्राज्ञान्कन्यावृत्तान्तकर्मणि । दिवसे दिवसे ह्यस्या गतजल्पितचेष्टितम् । प्रत्याहरंश्च मे युक्ताः स्थिताः प्रियहिते मम ॥", "md": "Day after day, they went and learnt whatever she did, being devoted and always stationed at their duty, and brought them to me, always their well-wisher."},
{"c": "5.187", "n": "14", "i": 27507, "v": "यदैव हि वनं प्रायात्कन्या सा तपसे धृता । तदैव व्यथितो दीनो गतचेता इवाभवम् ॥", "md": "Even at the time when that maiden went to the woods best on practicing asceticism, I became melancholy and poorly with pain."},
{"c": "5.187", "n": "15", "i": 27508, "v": "न हि मां क्षत्रियः कश्चिद्वीर्येण विजयेद्युधि । ऋते ब्रह्मविदस्तात तपसा संशितव्रतात् ॥", "md": "No Kshatriya has ever by mere prowess vanquished me in battle, except one acquainted with Brahma, O my son and observant of vows and austerities."},
{"c": "5.187", "n": "16", "i": 27509, "v": "अपि चैतन्मया राजन्नारदेऽपि निवेदितम् । व्यासे चैव भयात्कार्यं तौ चोभौ मामवोचताम् ॥", "md": "I then informed even Narada, O king, and also Vyasa of the doings (of that daughter of the king of Kashi), and both of them said to me."},
{"c": "5.187", "n": "17", "i": 27510, "v": "न विषादस्त्वया कार्यो भीष्म काशिसुतां प्रति । दैवं पुरुषकारेण को निवर्तितुमुत्सहेत् ॥", "md": "\"O Bhishma, you need not be depressed on account of the daughter of Kashi. Who can have the power to alter the course of destiny by individual resolution?"},
{"c": "5.187", "n": "18", "i": 27511, "v": "सा तु कन्या महाराज प्रविश्याश्रममण्डलम् । यमुनातीरमाश्रित्य तपस्तेपेऽतिमानुषम् ॥", "md": "That maiden, O great king, having entered the pale of a secluded pot, began practicing austerities of superhuman endurance, on the banks of the Yamuna,"},
{"c": "5.187", "n": "19", "i": 27512, "v": "निराहारा कृशा रूक्षा जटिला मलपङ्किनी । षण्मासान्वायुभक्षा च स्थाणुभूता तपोधना ॥", "md": "And she remained in the water of the Yamuna for one year, and another year, that lady remained fasting without food. Without food and emaciated, rough skined, and bronzed, with matted locks, and begrimed with the mud (of the river), that lady, whose wealth consisted in asceticism, remained fixed and motionless for six months, her only food being the air."},
{"c": "5.187", "n": "20", "i": 27513, "v": "यमुनातीरमासाद्य संवत्सरमथापरम् । उदवासं निराहारा पारयामास भामिनी ॥", "md": "And she remained in the water of the Yamuna for one year, and another year, that lady remained fasting without food. Without food and emaciated, rough skined, and bronzed, with matted locks, and begrimed with the mud (of the river), that lady, whose wealth consisted in asceticism, remained fixed and motionless for six months, her only food being the air."},
{"c": "5.187", "n": "21", "i": 27514, "v": "शीर्णपर्णेन चैकेन पारयामास चापरम् । संवत्सरं तीव्रकोपा पादाङ्गुष्ठाग्रधिष्ठिता ॥", "md": "And after this she broke her fast by eating a single dry leaf, and then she the great river on one foot fire with indignation as she was."},
{"c": "5.187", "n": "22", "i": 27515, "v": "एवं द्वादश वर्षाणि तापयामास रोदसी । निवर्त्यमानापि तु सा ज्ञातिभिर्नैव शक्यते ॥", "md": "And thus she continued for twelve years (her austerities) and made the heaven not. Nor could she be made to desist from the course by her relatives."},
{"c": "5.187", "n": "23", "i": 27516, "v": "ततोऽगमद्वत्सभूमिं सिद्धचारणसेविताम् । आश्रमं पुण्यशीलानां तापसानां महात्मनाम् ॥", "md": "Then she went to Vatsabhumi, resorted to by Siddhas and Charanas, and the retreat of high-souled ascetics of pious deeds."},
{"c": "5.187", "n": "24", "i": 27517, "v": "तत्र पुण्येषु देशेषु साप्लुताङ्गी दिवानिशम् । व्यचरत्काशिकन्या सा यथाकामविचारिणी ॥", "md": "And there, in the sacred waters of pilgrimages, she bathed herself night and day, and that daughter of the lord of Kashi roamed about, fierce as she was, according to her desire."},
{"c": "5.187", "n": "25", "i": 27518, "v": "नन्दाश्रमे महाराज ततोलूकाश्रमे शुभे । च्यवनस्याश्रमे चैव ब्रह्मणः स्थान एव च ॥", "md": "Proceeding next to the hermitage of Narada, and then to the auspicious hermitage of Uluka, and to that of Chyavana, and even to the sacred spot of Brahma,"},
{"c": "5.187", "n": "26", "i": 27519, "v": "प्रयागे देवयजने देवारण्येषु चैव ह । भोगवत्यां तथा राजन्कौशिकस्याश्रमे तथा ॥", "md": "And to Prayaga, the sacrificial spot of the gods, and to the forest sacred to the gods and to Bhogavati, O monarch, as also to the hermitage of Kaushika,"},
{"c": "5.187", "n": "27", "i": 27520, "v": "माण्डव्यस्याश्रमे राजन्दिलीपस्याश्रमे तथा । रामह्रदे च कौरव्य पैलगार्ग्यस्य चाश्रमे ॥", "md": "And to the hermitage of Mandvya O king, as also to the hermitage of Dilipa to the (sacred) water of Rama's lake, O Kauravya, and to the hermitage of Pailagarga,"},
{"c": "5.187", "n": "28", "i": 27521, "v": "एतेषु तीर्थेषु तदा काशिकन्या विशां पते । आप्लावयत गात्राणि तीव्रमास्थाय वै तपः ॥", "md": "In these sacred places of pilgrimages that maiden of Kashi, O lord of earth, bathed her body, and all this while practicing the austerities difficult of performance."},
{"c": "5.187", "n": "29", "i": 27522, "v": "तामब्रवीत्कौरवेय मम माता जलोत्थिता । किमर्थं क्लिश्यसे भद्रे तथ्यमेतद्ब्रवीहि मे ॥", "md": "(One day) my mother, (Ganga) while in the waters, spoke these words, O Kaurava why do you take so much pains, O blessed one! Tell me the truth."},
{"c": "5.187", "n": "30", "i": 27523, "v": "सैनामथाब्रवीद्राजन्कृताञ्जलिरनिन्दिता । भीष्मो रामेण समरे न जितश्चारुलोचने ॥", "md": "She then spoke, of whom no one can speak evil, with hands folded to my mother “O faireyed one, Rama has been vanquished in battle by Bhishma."},
{"c": "5.187", "n": "31", "i": 27524, "v": "कोऽन्यस्तमुत्सहेज्जेतुमुद्यतेषुं महीपतिम् । साहं भीष्मविनाशाय तपस्तप्स्ये सुदारुणम् ॥", "md": "Who else, though a lord of earth, can attempt to vanquish him when he stands forward with his arrows? And I am practicing these sever austerities for the destruction of Bhishma."},
{"c": "5.187", "n": "32", "i": 27525, "v": "चरामि पृथिवीं देवि यथा हन्यामहं नृपम् । एतद्व्रतफलं देहे परस्मिन्स्याद्यथा हि मे ॥", "md": "I wander about in the earth, O goddess, with the one purpose of obtaining the means of death of that king, and this is the vow I have taken, O goddess, in everything else that I do.”"},
{"c": "5.187", "n": "33", "i": 27526, "v": "ततोऽब्रवीत्सागरगा जिह्मं चरसि भामिनि । नैष कामोऽनवद्याङ्गि शक्यः प्राप्तुं त्वयाबले ॥", "md": "Thereupon the ocean, going (Ganga my mother) spoke: “O lady, you are acting crookedly. O faultless one, this object of yours you shall not be able to attain, O weak one."},
{"c": "5.187", "n": "34", "i": 27527, "v": "यदि भीष्मविनाशाय काश्ये चरसि वै व्रतम् । व्रतस्था च शरीरं त्वं यदि नाम विमोक्ष्यसि । नदी भविष्यसि शुभे कुटिला वार्षिकोदका ॥", "md": "O daughter of Kashi, if you hold to this vow for the destruction of Bhishma, and even if you take leave of your body while performing these austerities."},
{"c": "5.187", "n": "35", "i": 27528, "v": "दुस्तीर्था चानभिज्ञेया वार्षिकी नाष्टमासिकी । भीमग्राहवती घोरा सर्वभूतभयंकरी ॥"},
{"c": "5.187", "n": "36", "i": 27529, "v": "एवमुक्त्वा ततो राजन्काशिकन्यां न्यवर्तत । माता मम महाभागा स्मयमानेव भामिनी ॥", "md": "Filled with dreadful alligators and yourself dreadful, and inspiring terror in all creatures.\" Having thus spoken, O king, my mother, that lady of great fortune pretending to smile, dismissed the daughter of Kashi. Thereupon that highly fair one did not even drink water, sometimes for eight months and sometimes for ten months."},
{"c": "5.187", "n": "37", "i": 27530, "v": "कदाचिदष्टमे मासि कदाचिद्दशमे तथा । न प्राश्नीतोदकमपि पुनः सा वरवर्णिनी ॥", "md": "Filled with dreadful alligators and yourself dreadful, and inspiring terror in all creatures.\" Having thus spoken, O king, my mother, that lady of great fortune pretending to smile, dismissed the daughter of Kashi. Thereupon that highly fair one did not even drink water, sometimes for eight months and sometimes for ten months."},
{"c": "5.187", "n": "38", "i": 27531, "v": "सा वत्सभूमिं कौरव्य तीर्थलोभात्ततस्ततः । पतिता परिधावन्ती पुनः काशिपतेः सुता ॥", "md": "And the daughter of the king of Kashi, o Kauravya, on account of her love of pilgrimage came to Vatsabhumi, and there she fell down and began to run down (as a river.)"},
{"c": "5.187", "n": "39", "i": 27532, "v": "सा नदी वत्सभूम्यां तु प्रथिताम्बेति भारत । वार्षिकी ग्राहबहुला दुस्तीर्था कुटिला तथा ॥", "md": "And O Bharata, it is recorded that the river in Vatsabhumi, was filled with water only during the rains, and abounded in alligators, was difficult to ford and tortuous in her course)."},
{"c": "5.187", "n": "40", "i": 27533, "v": "सा कन्या तपसा तेन भागार्धेन व्यजायत । नदी च राजन्वत्सेषु कन्या चैवाभवत्तदा ॥", "md": "O king, by merit of her austerities that maiden became a river by only half her body, while by the other half she remained a maiden in Vatsabhumi, as before."},
{"c": "5.188", "t": "भीष्म उवाच ।"},
{"c": "5.188", "n": "1", "i": 27534, "v": "ततस्ते तापसाः सर्वे तपसे धृतनिश्चयाम् । दृष्ट्वा न्यवर्तयंस्तात किं कार्यमिति चाब्रुवन् ॥", "md": "Bhishma said to Then all the ascetics (living in Vatsabhumi), perceiving her firmly resolved on practicing austerities, dissuaded her, and they said \"O child, what do you mean to do?\""},
{"c": "5.188", "n": "2", "i": 27535, "v": "तानुवाच ततः कन्या तपोवृद्धानृषींस्तदा । निराकृतास्मि भीष्मेण भ्रंशिता पतिधर्मतः ॥", "md": "Then those Rishis hoary with asceticism, spoke the maiden : “I have been undone by Bhishma, and despoiled of those virtues that would have been mine by living with my husband."},
{"c": "5.188", "n": "3", "i": 27536, "v": "वधार्थं तस्य दीक्षा मे न लोकार्थं तपोधनाः । निहत्य भीष्मं गच्छेयं शान्तिमित्येव निश्चयः ॥", "md": "My observance of vows is for his destruction, and not for the sake of the worlds of happiness, O you that have asceticism for your wealth. Having slain Bhishma I shall attain peace (of mind); this is my resolve."},
{"c": "5.188", "n": "4", "i": 27537, "v": "यत्कृते दुःखवसतिमिमां प्राप्तास्मि शाश्वतीम् । पतिलोकाद्विहीना च नैव स्त्री न पुमानिह ॥", "md": "Him by whom this existence has become one of continuous misery, by whom I have been deprived of the region where my husband is, for whom I am neither a woman nor a man in this life,"},
{"c": "5.188", "n": "5", "i": 27538, "v": "नाहत्वा युधि गाङ्गेयं निवर्तेयं तपोधनाः । एष मे हृदि संकल्पो यदर्थमिदमुद्यतम् ॥", "md": "Without slaying in battle that son of Ganga, I will not desist, O you whose wealth is asceticism. That which I have here spoken in wards, even that is the resolve in my heart within."},
{"c": "5.188", "n": "6", "i": 27539, "v": "स्त्रीभावे परिनिर्विण्णा पुंस्त्वार्थे कृतनिश्चया । भीष्मे प्रतिचिकीर्षामि नास्मि वार्येति वै पुनः ॥", "md": "I am disgusted with remaining in this state of mine as a woman, and I am firmly resolved upon attaining the state of a man. I will be revenged upon Bhishma. I should not be dissuaded any more."},
{"c": "5.188", "n": "7", "i": 27540, "v": "तां देवो दर्शयामास शूलपाणिरुमापतिः । मध्ये तेषां महर्षीणां स्वेन रूपेण भामिनीम् ॥", "md": "To that ascetic lady, the god who holds the trident in his hand, and who is the husband of Uma, showed himself in his own form in the midst of those Maharshis."},
{"c": "5.188", "n": "8", "i": 27541, "v": "छन्द्यमाना वरेणाथ सा वव्रे मत्पराजयम् । वधिष्यसीति तां देवः प्रत्युवाच मनस्विनीम् ॥", "md": "Being asked to solicit her wished for boon, she prayed of the god my defeat. “You will slay him”, thus that god answered that lady of firm resolution."},
{"c": "5.188", "n": "9", "i": 27542, "v": "ततः सा पुनरेवाथ कन्या रुद्रमुवाच ह । उपपद्येत्कथं देव स्त्रियो मम जयो युधि । स्त्रीभावेन च मे गाढं मनः शान्तमुमापते ॥", "md": "“Thereupon again she said to Rudra, How can it happen, that mine shall be the victory in battle, O god, as I am, a woman?"},
{"c": "5.188", "n": "10", "i": 27543, "v": "प्रतिश्रुतश्च भूतेश त्वया भीष्मपराजयः । यथा स सत्यो भवति तथा कुरु वृषध्वज । यथा हन्यां समागम्य भीष्मं शांतनवं युधि ॥", "md": "Act in such a way that this (promise) may be true, O god who has the bull for the mark, and so that on encountering Bhishma, the son of Shantanu in battle, I may slay him.”"},
{"c": "5.188", "n": "11", "i": 27544, "v": "तामुवाच महादेवः कन्यां किल वृषध्वजः । न मे वागनृतं भद्रे प्राह सत्यं भविष्यति ॥", "md": "To that maiden Mahadeva (the great god) having the bull for his carrier thus spoke truly, “My words can not be false. They shall turn out true, O blessed one."},
{"c": "5.188", "n": "12", "i": 27545, "v": "वधिष्यसि रणे भीष्मं पुरुषत्वं च लप्स्यसे । स्मरिष्यसि च तत्सर्वं देहमन्यं गता सती ॥", "md": "You will slay Bhishma in battle, for you will attain the state of a man. And you will recollect all this, when you go to another body."},
{"c": "5.188", "n": "13", "i": 27546, "v": "द्रुपदस्य कुले जाता भविष्यसि महारथः । शीघ्रास्त्रश्चित्रयोधी च भविष्यसि सुसंमतः ॥", "md": "Borne in the race of Drupada, you shall be a Maharatha, quick in the use of weapons, skilled in fighting in various ways, and a fierce warrior."},
{"c": "5.188", "n": "14", "i": 27547, "v": "यथोक्तमेव कल्याणि सर्वमेतद्भविष्यति । भविष्यसि पुमान्पश्चात्कस्माच्चित्कालपर्ययात् ॥", "md": "As I have spoken, O blessed one, so shall it all be. You will be a man after some time has elapsed.\""},
{"c": "5.188", "n": "15", "i": 27548, "v": "एवमुक्त्वा महातेजाः कपर्दी वृषभध्वजः । पश्यतामेव विप्राणां तत्रैवान्तरधीयत ॥", "md": "So saying, Mahadeva, otherwise, known as Kapardin, and having the bull for his carrier, vanished even then and there while the Brahmanas were looking on."},
{"c": "5.188", "n": "16", "i": 27549, "v": "ततः सा पश्यतां तेषां महर्षीणामनिन्दिता । समाहृत्य वनात्तस्मात्काष्ठानि वरवर्णिनी ॥", "md": "Thereupon that faultless damsel of fairest complexion, in the very sight of those great Rishis, having gathered fuel from that wood,"},
{"c": "5.188", "n": "17", "i": 27550, "v": "चितां कृत्वा सुमहतीं प्रदाय च हुताशनम् । प्रदीप्तेऽग्नौ महाराज रोषदीप्तेन चेतसा ॥", "md": "And making a large funeral pyre and having set fire (to it), O monarch, with a mind burning with wrath, even in that flaming fire,"},
{"c": "5.188", "n": "18", "i": 27551, "v": "उक्त्वा भीष्मवधायेति प्रविवेश हुताशनम् । ज्येष्ठा काशिसुता राजन्यमुनामभितो नदीम् ॥", "md": "That eldest daughter of the king of Kashi, O king, entered the fire on the banks of the river Yamuna, saying (as she did so) “For the destruction of Bhimasena."},
{"c": "5.189", "t": "दुर्योधन उवाच ।"},
{"c": "5.189", "n": "1", "i": 27552, "v": "कथं शिखण्डी गाङ्गेय कन्या भूत्वा सती तदा । पुरुषोऽभवद्युधि श्रेष्ठ तन्मे ब्रूहि पितामह ॥", "md": "Duryodhana said Tell me, O grandsire, how Shikhandin, who had been before a daughter, O son of Ganga, became a man. O foremost of warriors."},
{"c": "5.189", "t": "भीष्म उवाच ।"},
{"c": "5.189", "n": "2", "i": 27553, "v": "भार्या तु तस्य राजेन्द्र द्रुपदस्य महीपतेः । महिषी दयिता ह्यासीदपुत्रा च विशां पते ॥", "md": "Bhishma said The chosen and beloved queen of king Drupada, O great king, was childless at first, O monarch."},
{"c": "5.189", "n": "3", "i": 27554, "v": "एतस्मिन्नेव काले तु द्रुपदो वै महीपतिः । अपत्यार्थं महाराज तोषयामास शंकरम् ॥", "md": "And during this time the highly intelligent king Drupada, pleased by worship, O mighty king, the God Shankara for the sake of offspring."},
{"c": "5.189", "n": "4", "i": 27555, "v": "अस्मद्वधार्थं निश्चित्य तपो घोरं समास्थितः । लेभे कन्यां महादेवात्पुत्रो मे स्यादिति ब्रुवन् ॥", "md": "Resolving to bring about my destruction, he took to the severest penances, and said “Let mine be a son, and not a daughter, 0 Mahadeva;"},
{"c": "5.189", "n": "5", "i": 27556, "v": "भगवन्पुत्रमिच्छामि भीष्मं प्रतिचिकीर्षया । इत्युक्तो देवदेवेन स्त्रीपुमांस्ते भविष्यति ॥", "md": "O God, I desire a son, to revenge myself on Bhishma.” Then this was said (to him) by Mahadeva, \"Your son shall be both male and female."},
{"c": "5.189", "n": "6", "i": 27557, "v": "निवर्तस्व महीपाल नैतज्जात्वन्यथा भवेत् । स तु गत्वा च नगरं भार्यामिदमुवाच ह ॥", "md": "Desist therefore, O protector of the earth, it shall never be otherwise.\" He (king Drupada) entering his city said to his wife."},
{"c": "5.189", "n": "7", "i": 27558, "v": "कृतो यत्नो मया देवि पुत्रार्थे तपसा महान् । कन्या भूत्वा पुमान्भावी इति चोक्तोऽस्मि शंभुना ॥", "md": "\"I have made a great exertion; O goddess, I have worshipped Shambhu by penances, and I have been told by him. “Your offspring) will first be a female and will then become a man.\""},
{"c": "5.189", "n": "8", "i": 27559, "v": "पुनः पुनर्याच्यमानो दिष्टमित्यब्रवीच्छिवः । न तदन्यद्धि भविता भवितव्यं हि तत्तथा ॥", "md": "Though repeatedly solicited, Shiva only said “It is decreed by destiny. It shall not be otherwise, but when as I have told you”."},
{"c": "5.189", "n": "9", "i": 27560, "v": "ततः सा नियता भूत्वा ऋतुकाले मनस्विनी । पत्नी द्रुपदराजस्य द्रुपदं संविवेश ह ॥", "md": "Thereupon that lady of great force of mind kept her mind rigidly pure and the wife of king Drupada, at the proper time went to king Drupada."},
{"c": "5.189", "n": "10", "i": 27561, "v": "लेभे गर्भं यथाकालं विधिदृष्टेन हेतुना । पार्षतात्सा महीपाल यथा मां नारदोऽब्रवीत् ॥", "md": "Agreeably to the decrees of destiny the wife of Prishata, in due time, conceived, as Narada informed me, O ruler of the Earth."},
{"c": "5.189", "n": "11", "i": 27562, "v": "ततो दधार तं गर्भं देवी राजीवलोचना । तां स राजा प्रियां भार्यां द्रुपदः कुरुनन्दन । पुत्रस्नेहान्महाबाहुः सुखं पर्यचरत्तदा ॥", "md": "And that goddess, whose eyes resembled the petals on the lotus, continued to hold her fetus. And to that dear wife, O son of Kuru, king Drupada,"},
{"c": "5.189", "n": "12", "i": 27563, "v": "अपुत्रस्य ततो राज्ञो द्रुपदस्य महीपतेः । कन्यां प्रवररूपां तां प्राजायत नराधिप ॥"},
{"c": "5.189", "n": "13", "i": 27564, "v": "अपुत्रस्य तु राज्ञः सा द्रुपदस्य यशस्विनी । ख्यापयामास राजेन्द्र पुत्रो जातो ममेति वै ॥"},
{"c": "5.189", "n": "14", "i": 27565, "v": "ततः स राजा द्रुपदः प्रच्छन्नाया नराधिप । पुत्रवत्पुत्रकार्याणि सर्वाणि समकारयत् ॥"},
{"c": "5.189", "n": "15", "i": 27566, "v": "रक्षणं चैव मन्त्रस्य महिषी द्रुपदस्य सा । चकार सर्वयत्नेन ब्रुवाणा पुत्र इत्युत । न हि तां वेद नगरे कश्चिदन्यत्र पार्षतात् ॥", "md": "O lord of men, (he) caused all the necessary rites to be performed just as if it were a son. And the imperial wife of Drupada protected the secret with all due care, saying, \"This is a son indeed.” And neither did any one else other than the son of Prishata know (the child to be a) daughter, in all that city."},
{"c": "5.189", "n": "16", "i": 27567, "v": "श्रद्दधानो हि तद्वाक्यं देवस्याद्भुततेजसः । छादयामास तां कन्यां पुमानिति च सोऽब्रवीत् ॥", "md": "Reverencing the words of that god of immeasurable glory, he kept to himself that she was a daughter, and said, “This is a male child.\""},
{"c": "5.189", "n": "17", "i": 27568, "v": "जातकर्माणि सर्वाणि कारयामास पार्थिवः । पुंवद्विधानयुक्तानि शिखण्डीति च तां विदुः ॥", "md": "And that king caused all the rites prescribed for a son during infancy to be performed according to all due ordinances, and named her Shikhandin."},
{"c": "5.189", "n": "18", "i": 27569, "v": "अहमेकस्तु चारेण वचनान्नारदस्य च । ज्ञातवान्देववाक्येन अम्बायास्तपसा तथा ॥", "md": "I alone, by means of spies, and through the words of Narada, and through the words of the god (Shiva) and also from the austerities of Amba, was informed (of the child being a son)."},
{"c": "5.190", "t": "भीष्म उवाच ।"},
{"c": "5.190", "n": "1", "i": 27570, "v": "चकार यत्नं द्रुपदः सर्वस्मिन्स्वजने महत् । ततो लेख्यादिषु तथा शिल्पेषु च परं गता । इष्वस्त्रे चैव राजेन्द्र द्रोणशिष्यो बभूव ह ॥", "md": "Bhishma said Drupada bestowed all possible care on all the (necessary) accomplishments of his daughter, O vanquisher of foes, teaching her writing, painting and all the arts."},
{"c": "5.190", "n": "2", "i": 27571, "v": "तस्य माता महाराज राजानं वरवर्णिनी । चोदयामास भार्यार्थं कन्यायाः पुत्रवत्तदा ॥"},
{"c": "5.190", "n": "3", "i": 27572, "v": "ततस्तां पार्षतो दृष्ट्वा कन्यां संप्राप्तयौवनाम् । स्त्रियं मत्वा तदा चिन्तां प्रपेदे सह भार्यया ॥"},
{"c": "5.190", "t": "द्रुपद उवाच ।"},
{"c": "5.190", "n": "4", "i": 27573, "v": "कन्या ममेयं संप्राप्ता यौवनं शोकवर्धिनी । मया प्रच्छादिता चेयं वचनाच्छूलपाणिनः ॥", "md": "Drupada said This daughter of mine, who now adds to my woe, has attained her youth. And she has been concealed by me on the strength of the) words of the holders of the trident."},
{"c": "5.190", "n": "5", "i": 27574, "v": "न तन्मिथ्या महाराज्ञि भविष्यति कथंचन । त्रैलोक्यकर्ता कस्माद्धि तन्मृषा कर्तुमर्हति ॥", "md": "His wife said Ogreat king, that (word) will never prove false. How can it be proper for the Creator of the three worlds to speak anything false on this earth?"},
{"c": "5.190", "t": "भार्योवाच ।"},
{"c": "5.190", "n": "6", "i": 27575, "v": "यदि ते रोचते राजन्वक्ष्यामि शृणु मे वचः । श्रुत्वेदानीं प्रपद्येथाः स्वकार्यं पृषतात्मज ॥", "md": "If it pleases you, O king, hear what I say. And then having listened to it, the descendant of Prishata may take to his own wisdom."},
{"c": "5.190", "n": "7", "i": 27576, "v": "क्रियतामस्य नृपते विधिवद्दारसंग्रहः । सत्यं भवति तद्वाक्यमिति मे निश्चिता मतिः ॥", "md": "According to due rites, cause him to take a wife, with all care. Those words of him (Shiva) will turn out true, even this is my firm belief."},
{"c": "5.190", "t": "भीष्म उवाच ।"},
{"c": "5.190", "n": "8", "i": 27577, "v": "ततस्तौ निश्चयं कृत्वा तस्मिन्कार्येऽथ दम्पती । वरयां चक्रतुः कन्यां दशार्णाधिपतेः सुताम् ॥", "md": "Then that royal couple, making a firm resolution as regards that work, chose as a bride the maiden daughter of the king Dasharnakas."},
{"c": "5.190", "n": "9", "i": 27578, "v": "ततो राजा द्रुपदो राजसिंहः; सर्वान्राज्ञः कुलतः संनिशाम्य । दाशार्णकस्य नृपतेस्तनूजां; शिखण्डिने वरयामास दारान् ॥", "md": "Thereupon the king Drupada, the lion among kings, having heard of the (respective) purity if descent of the lineage of all kings, chose the daughter of the king of the Dasharnaka territory as the wife of Shikhandin."},
{"c": "5.190", "n": "10", "i": 27579, "v": "हिरण्यवर्मेति नृपो योऽसौ दाशार्णकः स्मृतः । स च प्रादान्महीपालः कन्यां तस्मै शिखण्डिने ॥", "md": "That king Dasharnaka, known Hiranyavarman (or the golden-armoured) even that ruler of earth gave away his daughter to that Shikhandin."},
{"c": "5.190", "n": "11", "i": 27580, "v": "स च राजा दशार्णेषु महानासीन्महीपतिः । हिरण्यवर्मा दुर्धर्षो महासेनो महामनाः ॥", "md": "And throughout all the Dasharnaka territories that king was a mighty one, and incapable of being conquered. He protected by a golden Armour, was irresistible, had a large army and was high-souled."},
{"c": "5.190", "n": "12", "i": 27581, "v": "कृते विवाहे तु तदा सा कन्या राजसत्तम । यौवनं समनुप्राप्ता सा च कन्या शिखण्डिनी ॥", "md": "And some time after the wedding had been performed, that daughter, O best of kings, attained her youth; and that daughter, Shikhandin, had also attained her youth."},
{"c": "5.190", "n": "13", "i": 27582, "v": "कृतदारः शिखण्डी तु काम्पिल्यं पुनरागमत् । न च सा वेद तां कन्यां कंचित्कालं स्त्रियं किल ॥", "md": "as was And Shikandin, being wedded, returned to Kampilya. And then after a certain time she (daughter of Hiranyavarma) came to know her to be a woman. And the daughter of Hiranyavarman, knowing Shikhandin to be a woman,"},
{"c": "5.190", "n": "14", "i": 27583, "v": "हिरण्यवर्मणः कन्या ज्ञात्वा तां तु शिखण्डिनीम् । धात्रीणां च सखीनां च व्रीडमाना न्यवेदयत् । कन्यां पाञ्चालराजस्य सुतां तां वै शिखण्डिनीम् ॥"},
{"c": "5.190", "n": "15", "i": 27584, "v": "ततस्ता राजशार्दूल धात्र्यो दाशार्णिकास्तदा । जग्मुरार्तिं परां दुःखात्प्रेषयामासुरेव च ॥", "md": "Then those nurses from the Dasharnaka territories, O best among kings, became greatly afflicted, and dispatched emissaries (to their king)."},
{"c": "5.190", "n": "16", "i": 27585, "v": "ततो दशार्णाधिपतेः प्रेष्याः सर्वं न्यवेदयन् । विप्रलम्भं यथावृत्तं स च चुक्रोध पार्थिवः ॥", "md": "Thereupon all the emissaries to the king of the Dasharnaka territories informed him of the deception that had been practice, as it had happened. And that king became filled with anger."},
{"c": "5.190", "n": "17", "i": 27586, "v": "शिखण्ड्यपि महाराज पुंवद्राजकुले तदा । विजहार मुदा युक्तः स्त्रीत्वं नैवातिरोचयन् ॥", "md": "And, O great king, Shikhandin also at that time conducted himself like a male at the royal court with great joy, setting aside as it were his feminine nature."},
{"c": "5.190", "n": "18", "i": 27587, "v": "ततः कतिपयाहस्य तच्छ्रुत्वा भरतर्षभ । हिरण्यवर्मा राजेन्द्र रोषादार्तिं जगाम ह ॥", "md": "After the lapse of a few days, O best of the race of Bharata, on hearing of this fact (Shikhandin bearing himself like a male), Hiranyavarman, O great king, was afflicted with anger."},
{"c": "5.190", "n": "19", "i": 27588, "v": "ततो दाशार्णको राजा तीव्रकोपसमन्वितः । दूतं प्रस्थापयामास द्रुपदस्य निवेशने ॥", "md": "Thereupon the king of Dasharna country, being filled with terrible anger, sent an ambassador to the court of king Drupada."},
{"c": "5.190", "n": "20", "i": 27589, "v": "ततो द्रुपदमासाद्य दूतः काञ्चनवर्मणः । एक एकान्तमुत्सार्य रहो वचनमब्रवीत् ॥", "md": "Then the ambassador of the goldenarmoured king having alone approached the king Drupada, took him aside and spoken these words to him in private."},
{"c": "5.190", "n": "21", "i": 27590, "v": "दशार्णराजो राजंस्त्वामिदं वचनमब्रवीत् । अभिषङ्गात्प्रकुपितो विप्रलब्धस्त्वयानघ ॥", "md": "The king of the Dasharna country, O king, has spoken these words to you, being deceived by you and enraged with you at the deception, O sinless one."},
{"c": "5.190", "n": "22", "i": 27591, "v": "अवमन्यसे मां नृपते नूनं दुर्मन्त्रितं तव । यन्मे कन्यां स्वकन्यार्थे मोहाद्याचितवानसि ॥", "md": "\"You have insulted me. Surely it was not considerately done that you wanted my daughter for your daughter from folly."},
{"c": "5.190", "n": "23", "i": 27592, "v": "तस्याद्य विप्रलम्भस्य फलं प्राप्नुहि दुर्मते । एष त्वां सजनामात्यमुद्धरामि स्थिरो भव ॥", "md": "Take now the fruit of that act of deception, O wicked one, for I will now slay you with all your relatives and ministers. Wait a bit.”"},
{"c": "5.191", "t": "भीष्म उवाच ।"},
{"c": "5.191", "n": "1", "i": 27593, "v": "एवमुक्तस्य दूतेन द्रुपदस्य तदा नृप । चोरस्येव गृहीतस्य न प्रावर्तत भारती ॥", "md": "Bhishma said Thus addressed by that messenger, O king, the king Drupada, like a thief caught (red handed), could not utter a word."},
{"c": "5.191", "n": "2", "i": 27594, "v": "स यत्नमकरोत्तीव्रं संबन्धैरनुसान्त्वनैः । दूतैर्मधुरसंभाषैर्नैतदस्तीति संदिशन् ॥", "md": "He made great efforts, for the purpose of pacifying his son's (daughter) father-in-law, by means of messengers, instructing them to say sweetly and persuasively, 'It is not so.'"},
{"c": "5.191", "n": "3", "i": 27595, "v": "स राजा भूय एवाथ कृत्वा तत्त्वत आगमम् । कन्येति पाञ्चालसुतां त्वरमाणोऽभिनिर्ययौ ॥", "md": "That king (Hiranyavarman), thereupon once more ascertained the real fact, that the offspring of the king of the Panchalas was a daughter, and went forth (out of his city) without delay."},
{"c": "5.191", "n": "4", "i": 27596, "v": "ततः संप्रेषयामास मित्राणाममितौजसाम् । दुहितुर्विप्रलम्भं तं धात्रीणां वचनात्तदा ॥", "md": "He then sent information to all his friends (who were) of immeasurable strength, regarding the deception that had been practiced upon his daughter, according to the massage of the nurses."},
{"c": "5.191", "n": "5", "i": 27597, "v": "ततः समुदयं कृत्वा बलानां राजसत्तमः । अभियाने मतिं चक्रे द्रुपदं प्रति भारत ॥", "md": "Then that best of kings, having mustered a large army, formed the resolution of marching against the king Drupada, O Bharata."},
{"c": "5.191", "n": "6", "i": 27598, "v": "ततः संमन्त्रयामास मित्रैः सह महीपतिः । हिरण्यवर्मा राजेन्द्र पाञ्चाल्यं पार्थिवं प्रति ॥", "md": "After the lapse of a few days, O best of the race of Bharata, on hearing of this fact (Shikhandin bearing himself like a male), Hiranyavarman, O great king, was afflicted with anger."},
{"c": "5.191", "n": "7", "i": 27599, "v": "तत्र वै निश्चितं तेषामभूद्राज्ञां महात्मनाम् । तथ्यं चेद्भवति ह्येतत्कन्या राजञ्शिखण्डिनी । बद्ध्वा पाञ्चालराजानमानयिष्यामहे गृहान् ॥", "md": "It was then and there resolved with certainly among those high-souled kings \"If this be really true that Shikhandin is a daughter, O king, then having bound the king of the Panchalas, we shall drag him (here) and having installed another king who will rule over the people,"},
{"c": "5.191", "n": "8", "i": 27600, "v": "अन्यं राजानमाधाय पाञ्चालेषु नरेश्वरम् । घातयिष्याम नृपतिं द्रुपदं सशिखण्डिनम् ॥"},
{"c": "5.191", "n": "9", "i": 27601, "v": "स तदा दूतमाज्ञाय पुनः क्षत्तारमीश्वरः । प्रास्थापयत्पार्षताय हन्मीति त्वां स्थिरो भव ॥", "md": "We will slay thịś king of the Panchalas along with Shikhandin. Knowing this to be the fixed resolve the king (Hiranyavarman) once more sent messengers to the son of Prishata, (with the message). “I shall slay you, wait a little.\""},
{"c": "5.191", "n": "10", "i": 27602, "v": "स प्रकृत्या च वै भीरुः किल्बिषी च नराधिपः । भयं तीव्रमनुप्राप्तो द्रुपदः पृथिवीपतिः ॥", "md": "Bhishma said That king was by nature not courageous, and was quiet. King Drupada, through a ruler of the earth, was dreadfully alarmed."},
{"c": "5.191", "n": "11", "i": 27603, "v": "विसृज्य दूतं दाशार्णं द्रुपदः शोककर्शितः । समेत्य भार्यां रहिते वाक्यमाह नराधिपः ॥", "md": "Having despatched messengers of the Dasharna king, king Drupada, fainting with grief, approached his wife in secret and spoke these words."},
{"c": "5.191", "n": "12", "i": 27604, "v": "भयेन महताविष्टो हृदि शोकेन चाहतः । पाञ्चालराजो दयितां मातरं वै शिखण्डिनः ॥", "md": "Being filled, as the Panchala king was, with great fear and struck with grief at his heart, he said to the beloved mother of Shikhandin."},
{"c": "5.191", "n": "13", "i": 27605, "v": "अभियास्यति मां कोपात्संबन्धी सुमहाबलः । हिरण्यवर्मा नृपतिः कर्षमाणो वरूथिनीम् ॥", "md": "“My son's father-in-law, king Hiranyavarman, having mustered a large army, is advancing against me with anger, powerful as he is."},
{"c": "5.191", "n": "14", "i": 27606, "v": "किमिदानीं करिष्यामि मूढः कन्यामिमां प्रति । शिखण्डी किल पुत्रस्ते कन्येति परिशङ्कितः ॥", "md": "Fools that we both (of us) are, what are we to do now, as regards this daughter of ours? Your son Shikhandin is very much suspected to be a daughter."},
{"c": "5.191", "n": "15", "i": 27607, "v": "इति निश्चित्य तत्त्वेन समित्रः सबलानुगः । वञ्चितोऽस्मीति मन्वानो मां किलोद्धर्तुमिच्छति ॥", "md": "Under this suspicion, (king Hiranyavarman), thinking, I have been deceived, wants to slay me with his friends and army carefully mustered."},
{"c": "5.191", "n": "16", "i": 27608, "v": "किमत्र तथ्यं सुश्रोणि किं मिथ्या ब्रूहि शोभने । श्रुत्वा त्वत्तः शुभे वाक्यं संविधास्याम्यहं तथा ॥", "md": "( you of beautiful hips, tell me what is truth is (this case) and O beautiful lady, what is false. O auspicious one, having heard from you, I will make arrangements (how to act)."},
{"c": "5.191", "n": "17", "i": 27609, "v": "अहं हि संशयं प्राप्तो बाला चेयं शिखण्डिनी । त्वं च राज्ञि महत्कृच्छ्रं संप्राप्ता वरवर्णिनि ॥", "md": "I have been thrown in danger, as well this daughter Shikhandin. You also, O imperial lady of the finest complexion, are in great danger."},
{"c": "5.191", "n": "18", "i": 27610, "v": "सा त्वं सर्वविमोक्षाय तत्त्वमाख्याहि पृच्छतः । तथा विदध्यां सुश्रोणि कृत्यस्यास्य शुचिस्मिते । शिखण्डिनि च मा भैस्त्वं विधास्ये तत्र तत्त्वतः ॥", "md": "As I ask you, tell me that the truth is, for the relief of all (of us). O lady with beautiful hips and fair smiles, it depends on your words as to what ought to be speedily done."},
{"c": "5.191", "n": "19", "i": 27611, "v": "क्रिययाहं वरारोहे वञ्चितः पुत्रधर्मतः । मया दाशार्णको राजा वञ्चितश्च महीपतिः । तदाचक्ष्व महाभागे विधास्ये तत्र यद्धितम् ॥", "md": "That ruler of the earth, the king of the Dasharna country has been deceived by me. Speak, therefore O highly blessed lady, so that I may do what should be for the benefit (of all).'"},
{"c": "5.191", "n": "20", "i": 27612, "v": "जानतापि नरेन्द्रेण ख्यापनार्थं परस्य वै । प्रकाशं चोदिता देवी प्रत्युवाच महीपतिम् ॥", "md": "That goddess-like lady, being thus addressed before all the ministers by the king, for the proclamation of his innocence to others, though he knew everything, replied to the lord of the earth."},
{"c": "5.192", "t": "भीष्म उवाच ।"},
{"c": "5.192", "n": "1", "i": 27613, "v": "ततः शिखण्डिनो माता यथातत्त्वं नराधिप । आचचक्षे महाबाहो भर्त्रे कन्यां शिखण्डिनीम् ॥", "md": "Bhishma said The mother of Shikhandin, O mightyarmed ruler of men, related to her husband all about her daughter Shikhandin in accordance with the real facts."},
{"c": "5.192", "n": "2", "i": 27614, "v": "अपुत्रया मया राजन्सपत्नीनां भयादिदम् । कन्या शिखण्डिनी जाता पुरुषो वै निवेदितः ॥", "md": "Childless as I was, O great king, and from fear of my companion, wives, my daughter Shikhandin, when born, was represented to you as a son,"},
{"c": "5.192", "n": "3", "i": 27615, "v": "त्वया चैव नरश्रेष्ठ तन्मे प्रीत्यानुमोदितम् । पुत्रकर्म कृतं चैव कन्यायाः पार्थिवर्षभ । भार्या चोढा त्वया राजन्दशार्णाधिपतेः सुता ॥", "md": "O best of men, you had, also, from love of me, corroborated it and O best among kings, the rites belonging to a son were performed for this daughter."},
{"c": "5.192", "n": "4", "i": 27616, "v": "त्वया च प्रागभिहितं देववाक्यार्थदर्शनात् । कन्या भूत्वा पुमान्भावीत्येवं चैतदुपेक्षितम् ॥", "md": "And a wife was given to her, O king viz., the daughter of the king of the Dasharna territories and it was approved of by me; seeing as I did the meaning of the words of that dirty, \"Born as a maiden, she will become a male\" we ignored this fact of her being a daughter."},
{"c": "5.192", "n": "5", "i": 27617, "v": "एतच्छ्रुत्वा द्रुपदो यज्ञसेनः; सर्वं तत्त्वं मन्त्रविद्भ्यो निवेद्य । मन्त्रं राजा मन्त्रयामास राज;न्यद्यद्युक्तं रक्षणे वै प्रजानाम् ॥", "md": "Hearing this, king Drupada known as Yagasena, having conformed all his councillors of all these facts, held a consultation, O king, as to the best means of protecting his subjects."},
{"c": "5.192", "n": "6", "i": 27618, "v": "संबन्धकं चैव समर्थ्य तस्मि;न्दाशार्णके वै नृपतौ नरेन्द्र । स्वयं कृत्वा विप्रलम्भं यथाव;न्मन्त्रैकाग्रो निश्चयं वै जगाम ॥", "md": "Although he had himself deceived the king of the Dasharna country, yet sanctioning the alliance as quite proper, he began to settle his plans with concentrated attention."},
{"c": "5.192", "n": "7", "i": 27619, "v": "स्वभावगुप्तं नगरमापत्काले तु भारत । गोपयामास राजेन्द्र सर्वतः समलंकृतम् ॥", "md": "Naturally well-defended, O Bharata, (he) began to fortify his city, at the time of danger, in all possible ways, and adorned it (with works of defense)."},
{"c": "5.192", "n": "8", "i": 27620, "v": "आर्तिं च परमां राजा जगाम सह भार्यया । दशार्णपतिना सार्धं विरोधे भरतर्षभ ॥", "md": "But the king was nevertheless afflicted with great grief, together with his queen, O best among Bharata's race, at this enmity with the king of Dasharna territories."},
{"c": "5.192", "n": "9", "i": 27621, "v": "कथं संबन्धिना सार्धं न मे स्याद्विग्रहो महान् । इति संचिन्त्य मनसा दैवतान्यर्चयत्तदा ॥", "md": "Considering in his mind as to how there might not be this great enmity with his son's father-in-law, he began to worship the gods."},
{"c": "5.192", "n": "10", "i": 27622, "v": "तं तु दृष्ट्वा तदा राजन्देवी देवपरं तथा । अर्चां प्रयुञ्जानमथो भार्या वचनमब्रवीत् ॥", "md": "Thereupon, perceiving him to be devoted to the gods, O king, and paying his worship, his wife, that goddess like lady spoke these words."},
{"c": "5.192", "n": "11", "i": 27623, "v": "देवानां प्रतिपत्तिश्च सत्या साधुमता सदा । सा तु दुःखार्णवं प्राप्य नः स्यादर्चयतां भृशम् ॥", "md": "Though in prosperity, the worship of gods is truly prescribed by all righteous men, what then (ought to bu said) about those who are in distress? Therefore, worship your superiors."},
{"c": "5.192", "n": "12", "i": 27624, "v": "दैवतानि च सर्वाणि पूज्यन्तां भूरिदक्षिणैः । अग्नयश्चापि हूयन्तां दाशार्णप्रतिषेधने ॥", "md": "Pay worship also to all the gods with large presents (to the Brahmanas) and let the sacred fires be ablaze, to pacify the Dasharna king."},
{"c": "5.192", "n": "13", "i": 27625, "v": "अयुद्धेन निवृत्तिं च मनसा चिन्तयाभिभो । देवतानां प्रसादेन सर्वमेतद्भविष्यति ॥", "md": "O my lord, think in your mind (about a way) for pacification without involving a war. Through the grace of the gods, all this will happen."},
{"c": "5.192", "n": "14", "i": 27626, "v": "मन्त्रिभिर्मन्त्रितं सार्धं त्वया यत्पृथुलोचन । पुरस्यास्याविनाशाय तच्च राजंस्तथा कुरु ॥", "md": "Do as you had been counseled when you consulted with your ministers, O you with large eyes, for the preservation of this city, O king."},
{"c": "5.192", "n": "15", "i": 27627, "v": "दैवं हि मानुषोपेतं भृशं सिध्यति पार्थिव । परस्परविरोधात्तु नानयोः सिद्धिरस्ति वै ॥", "md": "When earthy power is joined to godly power, it will surely succeed, O king. But there is no success when these are against each other,"},
{"c": "5.192", "n": "16", "i": 27628, "v": "तस्माद्विधाय नगरे विधानं सचिवैः सह । अर्चयस्व यथाकामं दैवतानि विशां पते ॥", "md": "Therefore, having taken the necessary steps as regard this city with your ministers, pay adoration, O lord of earth, to the gods according to your desire."},
{"c": "5.192", "n": "17", "i": 27629, "v": "एवं संभाषमाणौ तौ दृष्ट्वा शोकपरायणौ । शिखण्डिनी तदा कन्या व्रीडितेव मनस्विनी ॥", "md": "Perceiving those two, overwhelmed with grief, talking to each other, that daughter Shikhandin, ascetic as she was, filled with shame."},
{"c": "5.192", "n": "18", "i": 27630, "v": "ततः सा चिन्तयामास मत्कृते दुःखितावुभौ । इमाविति ततश्चक्रे मतिं प्राणविनाशने ॥", "md": "Thereupon she thought (within herself), \"these two (my father and mother) are afflicted with grief on my account.” Then she made up her mind for destroying her own life."},
{"c": "5.192", "n": "19", "i": 27631, "v": "एवं सा निश्चयं कृत्वा भृशं शोकपरायणा । जगाम भवनं त्यक्त्वा गहनं निर्जनं वनम् ॥", "md": "Having firmly taken this resolution and been deeply afflicted with grief, she went out to a deep and lonely forest, abandoning her house."},
{"c": "5.192", "n": "20", "i": 27632, "v": "यक्षेणर्द्धिमता राजन्स्थूणाकर्णेन पालितम् । तद्भयादेव च जनो विसर्जयति तद्वनम् ॥", "md": "That forest, O king, was inhabited by a very rich and powerful Yaksha named Sthunakarna a and it was through his fear that men forsook that forest."},
{"c": "5.192", "n": "21", "i": 27633, "v": "तत्र स्थूणस्य भवनं सुधामृत्तिकलेपनम् । लाजोल्लापिकधूमाढ्यमुच्चप्राकारतोरणम् ॥", "md": "And there was the abode of Sthuna, washed with lime, from which issued smoke bearing the smell of fried paddy, and (surrounded) with high walls with a gate way."},
{"c": "5.192", "n": "22", "i": 27634, "v": "तत्प्रविश्य शिखण्डी सा द्रुपदस्यात्मजा नृप । अनश्नती बहुतिथं शरीरमुपशोषयत् ॥", "md": "Entering it, the daughter of king Drupada Shikhandin, O king, began to reduce her body by remaining without food for many a day."},
{"c": "5.192", "n": "23", "i": 27635, "v": "दर्शयामास तां यक्षः स्थूणो मध्वक्षसंयुतः । किमर्थोऽयं तवारम्भः करिष्ये ब्रूहि माचिरम् ॥", "md": "That Yaksha Sthuna, who was endued with kindliness, showed himself to her (and said), \"for what purpose have you began this proceeding? Tell me and do not make delay, for I will do it.\""},
{"c": "5.192", "n": "24", "i": 27636, "v": "अशक्यमिति सा यक्षं पुनः पुनरुवाच ह । करिष्यामीति चैनां स प्रत्युवाचाथ गुह्यकः ॥", "md": "\"It cannot be performed”, she replied to the Yaksha again and again. But that Guhyaka returned her answer immediately (by saying) “I shall surely do it.\""},
{"c": "5.192", "n": "25", "i": 27637, "v": "धनेश्वरस्यानुचरो वरदोऽस्मि नृपात्मजे । अदेयमपि दास्यामि ब्रूहि यत्ते विवक्षितम् ॥", "md": "“O daughter of the king, I am an attendant of the god of wealth, and I can grant boons. I will bestow even what is unbestowable. So tell me what you desire.\""},
{"c": "5.192", "n": "26", "i": 27638, "v": "ततः शिखण्डी तत्सर्वमखिलेन न्यवेदयत् । तस्मै यक्षप्रधानाय स्थूणाकर्णाय भारत ॥", "md": "Thereupon Shikhandin related to that chief of the Yakshas, named Sthunakarma, 0 Bharata, everything in detail."},
{"c": "5.192", "n": "27", "i": 27639, "v": "आपन्नो मे पिता यक्ष नचिराद्विनशिष्यति । अभियास्यति संक्रुद्धो दशार्णाधिपतिर्हि तम् ॥", "md": "Shikhandin said “O Yaksha, my father, bereft of a son, will very soon meet with destruction, for the lord of the Dasharna territories is marching against him with anger."},
{"c": "5.192", "n": "28", "i": 27640, "v": "महाबलो महोत्साहः स हेमकवचो नृपः । तस्माद्रक्षस्व मां यक्ष पितरं मातरं च मे ॥", "md": "That golden-armoured king is very powerful, and of great energy. Therefore protect me, O Yaksha, and my father and mother."},
{"c": "5.192", "n": "29", "i": 27641, "v": "प्रतिज्ञातो हि भवता दुःखप्रतिनयो मम । भवेयं पुरुषो यक्ष त्वत्प्रसादादनिन्दितः ॥", "md": "The pacification of my grief has been promised by you. Let me become a man, O Yaksha, through your grace, O faultless one."},
{"c": "5.192", "n": "30", "i": 27642, "v": "यावदेव स राजा वै नोपयाति पुरं मम । तावदेव महायक्ष प्रसादं कुरु गुह्यक ॥", "md": "So long as that king does not depart from my city, bestowed your grace, O great Yaksha and Guhyaka."},
{"c": "5.193", "t": "भीष्म उवाच ।"},
{"c": "5.193", "n": "1", "i": 27643, "v": "शिखण्डिवाक्यं श्रुत्वाथ स यक्षो भरतर्षभ । प्रोवाच मनसा चिन्त्य दैवेनोपनिपीडितः । भवितव्यं तथा तद्धि मम दुःखाय कौरव ॥", "md": "Bhishma said At length the Yaksha, hearing the words of Shikhandin, said, afflicted by destiny, after considering in his mind,"},
{"c": "5.193", "n": "2", "i": 27644, "v": "भद्रे कामं करिष्यामि समयं तु निबोध मे । किंचित्कालान्तरं दास्ये पुंलिङ्गं स्वमिदं तव । आगन्तव्यं त्वया काले सत्यमेतद्ब्रवीमि ते ॥", "md": "I will bestow upon you my own manhood, for a certain period. But, (after its lapse) you will have to come in (due) time. Now, speak the truth to me."},
{"c": "5.193", "n": "3", "i": 27645, "v": "प्रभुः संकल्पसिद्धोऽस्मि कामरूपी विहंगमः । मत्प्रसादात्पुरं चैव त्राहि बन्धूंश्च केवलान् ॥", "md": "Master as I am, I have the power to do whatever I wish; I can range in the sky for I can roam about freely according to my will. Through my grace, save your city and your friends completely."},
{"c": "5.193", "n": "4", "i": 27646, "v": "स्त्रीलिङ्गं धारयिष्यामि त्वदीयं पार्थिवात्मजे । सत्यं मे प्रतिजानीहि करिष्यामि प्रियं तव ॥", "md": "I will take on myself this your maidenhood, O daughter of a king. Pledge yourself to me (as to the condition) and I will do what is dear to you."},
{"c": "5.193", "t": "शिखण्ड्युवाच ।"},
{"c": "5.193", "n": "5", "i": 27647, "v": "प्रतिदास्यामि भगवँल्लिङ्गं पुनरिदं तव । किंचित्कालान्तरं स्त्रीत्वं धारयस्व निशाचर ॥", "md": "Shikhandin said O you of good vows, I will return to you your manhood, O God. Only for a certain period bear by womanhood, O night ranger."},
{"c": "5.193", "n": "6", "i": 27648, "v": "प्रतिप्रयाते दाशार्णे पार्थिवे हेमवर्मणि । कन्यैवाहं भविष्यामि पुरुषस्त्वं भविष्यसि ॥", "md": "On the departure of the Dashara king, who is known as the golden-armoured heroes, I will become a woman, and you will become a man."},
{"c": "5.193", "t": "भीष्म उवाच ।"},
{"c": "5.193", "n": "7", "i": 27649, "v": "इत्युक्त्वा समयं तत्र चक्राते तावुभौ नृप । अन्योन्यस्यानभिद्रोहे तौ संक्रामयतां ततः ॥", "md": "Bhishma said Having spoken thus, they two made an agreement O king, and they transferred to each other their (respective) sexes."},
{"c": "5.193", "n": "8", "i": 27650, "v": "स्त्रीलिङ्गं धारयामास स्थूणो यक्षो नराधिप । यक्षरूपं च तद्दीप्तं शिखण्डी प्रत्यपद्यत ॥", "md": "The Yaksha Sthuna took upon himself (her) maidenhood, O Bharata, and Shikhandin obtained the blazing form of the Yaksha."},
{"c": "5.193", "n": "9", "i": 27651, "v": "ततः शिखण्डी पाञ्चाल्यः पुंस्त्वमासाद्य पार्थिव । विवेश नगरं हृष्टः पितरं च समासदत् । यथावृत्तं तु तत्सर्वमाचख्यौ द्रुपदस्य च ॥", "md": "Thereupon Shikhandin, the Panchalya, having obtained manhood, O king, entered the city and went to his father with great joy."},
{"c": "5.193", "n": "10", "i": 27652, "v": "द्रुपदस्तस्य तच्छ्रुत्वा हर्षमाहारयत्परम् । सभार्यस्तच्च सस्मार महेश्वरवचस्तदा ॥"},
{"c": "5.193", "n": "11", "i": 27653, "v": "ततः संप्रेषयामास दशार्णाधिपतेर्नृप । पुरुषोऽयं मम सुतः श्रद्धत्तां मे भवानिति ॥", "md": "\"This offspring is a male. May you believe this.\" At length the Dasharnaka king suddenly approached,"},
{"c": "5.193", "n": "12", "i": 27654, "v": "अथ दाशार्णको राजा सहसाभ्यागमत्तदा । पाञ्चालराजं द्रुपदं दुःखामर्षसमन्वितः ॥"},
{"c": "5.193", "n": "13", "i": 27655, "v": "ततः काम्पिल्यमासाद्य दशार्णाधिपतिस्तदा । प्रेषयामास सत्कृत्य दूतं ब्रह्मविदां वरम् ॥"},
{"c": "5.193", "n": "14", "i": 27656, "v": "ब्रूहि मद्वचनाद्दूत पाञ्चाल्यं तं नृपाधमम् । यद्वै कन्यां स्वकन्यार्थे वृतवानसि दुर्मते । फलं तस्यावलेपस्य द्रक्ष्यस्यद्य न संशयः ॥", "md": "That as you selected my daughter for your daughter, O wicked one, so you will see the fruit of that insult very soon, no doubt,"},
{"c": "5.193", "n": "15", "i": 27657, "v": "एवमुक्तस्तु तेनासौ ब्राह्मणो राजसत्तम । दूतः प्रयातो नगरं दाशार्णनृपचोदितः ॥", "md": "Thus addressed, that Brahmana messenger, dispatched by that Dasharna king, traveled towards the city, O best of kings."},
{"c": "5.193", "n": "16", "i": 27658, "v": "तत आसादयामास पुरोधा द्रुपदं पुरे । तस्मै पाञ्चालको राजा गामर्घ्यं च सुसत्कृतम् । प्रापयामास राजेन्द्र सह तेन शिखण्डिना ॥", "md": "That priest then arrived at the city of Drupada. And to him, the Panchala king paid all homage by offering a cow and the Arghya (a mixture of honey, milk &c paid as a homage on one's arrival at a house)."},
{"c": "5.193", "n": "17", "i": 27659, "v": "तां पूजां नाभ्यनन्दत्स वाक्यं चेदमुवाच ह । यदुक्तं तेन वीरेण राज्ञा काञ्चनवर्मणा ॥"},
{"c": "5.193", "n": "18", "i": 27660, "v": "यत्तेऽहमधमाचार दुहित्रर्थेऽस्मि वञ्चितः । तस्य पापस्य करणात्फलं प्राप्नुहि दुर्मते ॥"},
{"c": "5.193", "n": "19", "i": 27661, "v": "देहि युद्धं नरपते ममाद्य रणमूर्धनि । उद्धरिष्यामि ते सद्यः सामात्यसुतबान्धवम् ॥"},
{"c": "5.193", "n": "20", "i": 27662, "v": "तदुपालम्भसंयुक्तं श्रावितः किल पार्थिवः । दशार्णपतिदूतेन मन्त्रिमध्ये पुरोधसा ॥"},
{"c": "5.193", "n": "21", "i": 27663, "v": "अब्रवीद्भरतश्रेष्ठ द्रुपदः प्रणयानतः । यदाह मां भवान्ब्रह्मन्संबन्धिवचनाद्वचः । तस्योत्तरं प्रतिवचो दूत एव वदिष्यति ॥", "md": "What you have spoken, O Brahmana, according to the words of my kinsman (son's father-in-law) receive its reply, my messenger will give the answer to the king."},
{"c": "5.193", "n": "22", "i": 27664, "v": "ततः संप्रेषयामास द्रुपदोऽपि महात्मने । हिरण्यवर्मणे दूतं ब्राह्मणं वेदपारगम् ॥", "md": "King Drupada then despatched a Brahmana messenger, versed in all the Vedas to the high-souled golden armored one."},
{"c": "5.193", "n": "23", "i": 27665, "v": "समागम्य तु राज्ञा स दशार्णपतिना तदा । तद्वाक्यमाददे राजन्यदुक्तं द्रुपदेन ह ॥", "md": "Approaching the king, viz., the lord of the Dasharna land he gave the reply, O king, as it had been spoken, O king, by Drupada."},
{"c": "5.193", "n": "24", "i": 27666, "v": "आगमः क्रियतां व्यक्तं कुमारो वै सुतो मम । मिथ्यैतदुक्तं केनापि तन्न श्रद्धेयमित्युत ॥", "md": "Make an enquiry and let this be made clear that this prince, is my son. You have been misinformation by some body; but this is surely unworthy of belief"},
{"c": "5.193", "n": "25", "i": 27667, "v": "ततः स राजा द्रुपदस्य श्रुत्वा; विमर्शयुक्तो युवतीर्वरिष्ठाः । संप्रेषयामास सुचारुरूपाः; शिखण्डिनं स्त्री पुमान्वेति वेत्तुम् ॥", "md": "Thereupon that king, hearing (the words) of the Drupada, became dejected, and sent some choice, youthful ladies of great beauty to Shikhandin to ascertain whether he was a man or a woman."},
{"c": "5.193", "n": "26", "i": 27668, "v": "ताः प्रेषितास्तत्त्वभावं विदित्वा; प्रीत्या राज्ञे तच्छशंसुर्हि सर्वम् । शिखण्डिनं पुरुषं कौरवेन्द्र; दशार्णराजाय महानुभावम् ॥", "md": "Those ladies, who had been despatched, having learnt the truth, praised all about Shikhandin who was a man of great strength, O best of Kuru's race, to the king of the Dasharna country."},
{"c": "5.193", "n": "27", "i": 27669, "v": "ततः कृत्वा तु राजा स आगमं प्रीतिमानथ । संबन्धिना समागम्य हृष्टो वासमुवास ह ॥", "md": "Having made this test, the king gladdened at heart, going up to his kinsman (his daughter's father-in-law) lived with him (some time) with gladness."},
{"c": "5.193", "n": "28", "i": 27670, "v": "शिखण्डिने च मुदितः प्रादाद्वित्तं जनेश्वरः । हस्तिनोऽश्वांश्च गाश्चैव दास्यो बहुशतास्तथा । पूजितश्च प्रतिययौ निवर्त्य तनयां किल ॥", "md": "And that lord of men gave away with joy to Shikhandin great wealth, and elephants, horses and cattle and slaves also in large numbers."},
{"c": "5.193", "n": "29", "i": 27671, "v": "विनीतकिल्बिषे प्रीते हेमवर्मणि पार्थिवे । प्रतियाते तु दाशार्णे हृष्टरूपा शिखण्डिनी ॥"},
{"c": "5.193", "n": "30", "i": 27672, "v": "कस्यचित्त्वथ कालस्य कुबेरो नरवाहनः । लोकानुयात्रां कुर्वाणः स्थूणस्यागान्निवेशनम् ॥", "md": "Had made his departure, Shikhandin was filled with joy for some time. After the lapse of a certain period, Kubera, who had been for his bearers, making a journey through the earth, came to the abode of Sthuna."},
{"c": "5.193", "n": "31", "i": 27673, "v": "स तद्गृहस्योपरि वर्तमान; आलोकयामास धनाधिगोप्ता । स्थूणस्य यक्षस्य निशाम्य वेश्म; स्वलंकृतं माल्यगुणैर्विचित्रम् ॥", "md": "Moving to and fro over his abode, the protector of all wealth observed that the mansion of the Yaksha Sthuna was beautifully adorned with devise sorts of garlands;"},
{"c": "5.193", "n": "32", "i": 27674, "v": "लाजैश्च गन्धैश्च तथा वितानै;रभ्यर्चितं धूपनधूपितं च । ध्वजैः पताकाभिरलंकृतं च; भक्ष्यान्नपेयामिषदत्तहोमम् ॥", "md": "And with fragrant roots (of plants) and scented with the smoke of sweet incense, and ornamented with banners and well supplied with food and drink."},
{"c": "5.193", "n": "33", "i": 27675, "v": "तत्स्थानं तस्य दृष्ट्वा तु सर्वतः समलंकृतम् । अथाब्रवीद्यक्षपतिस्तान्यक्षाननुगांस्तदा ॥", "md": "Seeing that spot of his, ornamented in every way, and (everywhere filled with garlands of gems and precious stones and gold,"},
{"c": "5.193", "n": "34", "i": 27676, "v": "स्वलंकृतमिदं वेश्म स्थूणस्यामितविक्रमाः । नोपसर्पति मां चापि कस्मादद्य सुमन्दधीः ॥", "md": "This mansion of Sthuna is well-adorned, O you (followers) of immeasurable powers. Why does not this fool, however, approach me?"},
{"c": "5.193", "n": "35", "i": 27677, "v": "यस्माज्जानन्सुमन्दात्मा मामसौ नोपसर्पति । तस्मात्तस्मै महादण्डो धार्यः स्यादिति मे मतिः ॥", "md": "As this fool does not approach me, though knowing (that I am here), therefore he should be inflicted on a severe punishment. This is what I think."},
{"c": "5.193", "t": "यक्षा ऊचुः ।"},
{"c": "5.193", "n": "36", "i": 27678, "v": "द्रुपदस्य सुता राजन्राज्ञो जाता शिखण्डिनी । तस्यै निमित्ते कस्मिंश्चित्प्रादात्पुरुषलक्षणम् ॥", "md": "The Yakshas said Oking, a daughter was born to king Drupada, by name Shikhandin. For her sake, on some account, he has given away his manhood."},
{"c": "5.193", "n": "37", "i": 27679, "v": "अग्रहील्लक्षणं स्त्रीणां स्त्रीभूतस्तिष्ठते गृहे । नोपसर्पति तेनासौ सव्रीडः स्त्रीस्वरूपवान् ॥", "md": "Having taken her womanhood (on himself) he remains in this abode, being a woman. He does not approach (you), bashful on account of her holding the form of a woman."},
{"c": "5.193", "n": "38", "i": 27680, "v": "एतस्मात्कारणाद्राजन्स्थूणो न त्वाद्य पश्यति । श्रुत्वा कुरु यथान्यायं विमानमिह तिष्ठताम् ॥", "md": "It is for this reason, O king, that Sthuna does not approach you today. Having (now) heard (this) do as it seems proper. “Let the car be stopped here.\""},
{"c": "5.193", "t": "भीष्म उवाच ।"},
{"c": "5.193", "n": "39", "i": 27681, "v": "आनीयतां स्थूण इति ततो यक्षाधिपोऽब्रवीत् । कर्तास्मि निग्रहं तस्येत्युवाच स पुनः पुनः ॥", "md": "\"Let Sthuna be brought, I shall inflict punishment on him.\" Said thus the lord of the Yakshas again and again."},
{"c": "5.193", "n": "40", "i": 27682, "v": "सोऽभ्यगच्छत यक्षेन्द्रमाहूतः पृथिवीपते । स्त्रीस्वरूपो महाराज तस्थौ व्रीडासमन्वितः ॥", "md": "Being summoned, O lord of the earth, he came before the king of the Yakshas; and O great king, having the form of a female, he stood bashfully."},
{"c": "5.193", "n": "41", "i": 27683, "v": "तं शशाप सुसंक्रुद्धो धनदः कुरुनन्दन । एवमेव भवत्वस्य स्त्रीत्वं पापस्य गुह्यकाः ॥", "md": "Then the giver of wealth crushed him in his anger, O descendant of Kuru's race, “even never thus let the womanhood of this sinful one remain, O Guhyakas!\""},
{"c": "5.193", "n": "42", "i": 27684, "v": "ततोऽब्रवीद्यक्षपतिर्महात्मा; यस्माददास्त्ववमन्येह यक्षान् । शिखण्डिने लक्षणं पापबुद्धे; स्त्रीलक्षणं चाग्रहीः पापकर्मन् ॥", "md": "And then that high-souled lord of Yakshas (again) said, “As you have humiliated all Yakshas by giving away your own sex of Shikhandin, O you of sinful understanding and by taking her female sex, O you of sinful deeds,\""},
{"c": "5.193", "n": "43", "i": 27685, "v": "अप्रवृत्तं सुदुर्बुद्धे यस्मादेतत्कृतं त्वया । तस्मादद्य प्रभृत्येव त्वं स्त्री स पुरुषस्तथा ॥", "md": "As you have perpetrated this, you of evil understanding, which had been attempted by any one (before this), so from this day forth you shall remain a woman, and she a man."},
{"c": "5.193", "n": "44", "i": 27686, "v": "ततः प्रसादयामासुर्यक्षा वैश्रवणं किल । स्थूणस्यार्थे कुरुष्वान्तं शापस्येति पुनः पुनः ॥", "md": "The Yakshas then began to appease (the anger of) Vaishravana, for the sake of Sthuna Karna, (saying) \"set a limit to your course\" again and again."},
{"c": "5.193", "n": "45", "i": 27687, "v": "ततो महात्मा यक्षेन्द्रः प्रत्युवाचानुगामिनः । सर्वान्यक्षगणांस्तात शापस्यान्तचिकीर्षया ॥", "md": "Then that high-souled lord of the Yakshas, o son, answered his followers, all those Yakshas, with the desire of setting a limit to (his) curse."},
{"c": "5.193", "n": "46", "i": 27688, "v": "हते शिखण्डिनि रणे स्वरूपं प्रतिपत्स्यते । स्थूणो यक्षो निरुद्वेगो भवत्विति महामनाः ॥", "md": "On the death of Shikhandin 0 you Yakshas of high minds, he shall regain his own form. Therefore let the Yaksha Sthuna be free from anxiety."},
{"c": "5.193", "n": "47", "i": 27689, "v": "इत्युक्त्वा भगवान्देवो यक्षराक्षसपूजितः । प्रययौ सह तैः सर्वैर्निमेषान्तरचारिभिः ॥", "md": "Having thus spoken, that mighty god, king of the Yakshas, departed well honored, with all those followers, who traveled (a great distance) in a moment."},
{"c": "5.193", "n": "48", "i": 27690, "v": "स्थूणस्तु शापं संप्राप्य तत्रैव न्यवसत्तदा । समये चागमत्तं वै शिखण्डी स क्षपाचरम् ॥", "md": "Sthuna, having received this curse, he stayed there. In due time Shikhandin came to that Rakshasa."},
{"c": "5.193", "n": "49", "i": 27691, "v": "सोऽभिगम्याब्रवीद्वाक्यं प्राप्तोऽस्मि भगवन्निति । तमब्रवीत्ततः स्थूणः प्रीतोऽस्मीति पुनः पुनः ॥", "md": "Approaching him, he said these words” I am come to you) O god. “Thereupon Sthuna said to him again and again, I am pleased (with you).”"},
{"c": "5.193", "n": "50", "i": 27692, "v": "आर्जवेनागतं दृष्ट्वा राजपुत्रं शिखण्डिनम् । सर्वमेव यथावृत्तमाचचक्षे शिखण्डिने ॥", "md": "Seeing that prince Shikhandin come to him without guile, he related to Shikhandin everything as it had happened."},
{"c": "5.193", "t": "यक्ष उवाच ।"},
{"c": "5.193", "n": "51", "i": 27693, "v": "शप्तो वैश्रवणेनास्मि त्वत्कृते पार्थिवात्मज । गच्छेदानीं यथाकामं चर लोकान्यथासुखम् ॥", "md": "The Yaksha said It is not your fault, O princess, that I have (thus) been crushed by Vaishravana (but of my own destiny). Depart now according to your pleasure, and live with all happiness on this earth."},
{"c": "5.193", "n": "52", "i": 27694, "v": "दिष्टमेतत्पुरा मन्ये न शक्यमतिवर्तितुम् । गमनं तव चेतो हि पौलस्त्यस्य च दर्शनम् ॥", "md": "It is my belief that it was ordained before hand, and is incapable of being altered, viz., his coming here and my seeing Paulastya (the god of wealth)."},
{"c": "5.193", "t": "भीष्म उवाच ।"},
{"c": "5.193", "n": "53", "i": 27695, "v": "एवमुक्तः शिखण्डी तु स्थूणयक्षेण भारत । प्रत्याजगाम नगरं हर्षेण महतान्वितः ॥", "md": "Bhishma said Thus addressed by the Yaksha Sthuna o Bharata, Shikhandin went back to the city filled with great joy."},
{"c": "5.193", "n": "54", "i": 27696, "v": "पूजयामास विविधैर्गन्धमाल्यैर्महाधनैः । द्विजातीन्देवताश्चापि चैत्यानथ चतुष्पथान् ॥", "md": "he And worshipped with great sumptuousness and with scents and garlands of all sorts, all those of the twice-born, and the gods and the (sacred) trees and cross-ways."},
{"c": "5.193", "n": "55", "i": 27697, "v": "द्रुपदः सह पुत्रेण सिद्धार्थेन शिखण्डिना । मुदं च परमां लेभे पाञ्चाल्यः सह बान्धवैः ॥", "md": "And Drupada, the king of Panchalas, became exceedingly joyful, with his son Shikhandin who had obtained his desire and as well as with his friends."},
{"c": "5.193", "n": "56", "i": 27698, "v": "शिष्यार्थं प्रददौ चापि द्रोणाय कुरुपुंगव । शिखण्डिनं महाराज पुत्रं स्त्रीपूर्विणं तथा ॥", "md": "And then he gave away to Drona as a disciple, O best of the race, his son Shikhandin, who had been before (this) a daughter, O king."},
{"c": "5.193", "n": "57", "i": 27699, "v": "प्रतिपेदे चतुष्पादं धनुर्वेदं नृपात्मजः । शिखण्डी सह युष्माभिर्धृष्टद्युम्नश्च पार्षतः ॥", "md": "And the king's son, Shikhandin, obtained (the knowledge) of the science of arms with its four divisions (receiving, holding, using, and baffling weapons), as also yourselves and Dhrishtadyumna of Prishata's race."},
{"c": "5.193", "n": "58", "i": 27700, "v": "मम त्वेतच्चरास्तात यथावत्प्रत्यवेदयन् । जडान्धबधिराकारा ये युक्ता द्रुपदे मया ॥", "md": "To me however, my spies who had been set on Drupada by me, (in the guise of) being idiots, who were blind and deaf, related all things as they happened, O son."},
{"c": "5.193", "n": "59", "i": 27701, "v": "एवमेष महाराज स्त्रीपुमान्द्रुपदात्मजः । संभूतः कौरवश्रेष्ठ शिखण्डी रथसत्तमः ॥", "md": "In this way it is, O great king, that the son of Drupada is both a man and woman, and he was born as Shikhandin, O best of Kurus, and as the best of car-warriors."},
{"c": "5.193", "n": "60", "i": 27702, "v": "ज्येष्ठा काशिपतेः कन्या अम्बा नामेति विश्रुता । द्रुपदस्य कुले जाता शिखण्डी भरतर्षभ ॥", "md": "(Thus it happened), 0 best among Bharata's race, that the eldest daughter of the king of Kashi, known by the name of Amba, is born in the family of Drupada as Shikhandin."},
{"c": "5.193", "n": "61", "i": 27703, "v": "नाहमेनं धनुष्पाणिं युयुत्सुं समुपस्थितम् । मुहूर्तमपि पश्येयं प्रहरेयं न चाप्युत ॥", "md": "I will not look for a single moment nor even strike, though appearing before me with his bow in his hand with the desire of"},
{"c": "5.193", "n": "62", "i": 27704, "v": "व्रतमेतन्मम सदा पृथिव्यामपि विश्रुतम् । स्त्रियां स्त्रीपूर्वके चापि स्त्रीनाम्नि स्त्रीस्वरूपिणि ॥", "md": "This is the vow which I have taken for all time, and it is known to all the earth, that on women, or on those who had been women before, on those whose names were those of women, or even those whose appearance resembles that of a woman,"},
{"c": "5.193", "n": "63", "i": 27705, "v": "न मुञ्चेयमहं बाणानिति कौरवनन्दन । न हन्यामहमेतेन कारणेन शिखण्डिनम् ॥", "md": "I will not let go my weapons, O son of Kuru's race, I will not, for this reason, slay this Shikhandin."},
{"c": "5.193", "n": "64", "i": 27706, "v": "एतत्तत्त्वमहं वेद जन्म तात शिखण्डिनः । ततो नैनं हनिष्यामि समरेष्वाततायिनम् ॥", "md": "I know this truth about the birth of Shikhandin, O son, and therefore I will not slay him in any battle, through with weapon in his hand."},
{"c": "5.193", "n": "65", "i": 27707, "v": "यदि भीष्मः स्त्रियं हन्याद्धन्यादात्मानमप्युत । नैनं तस्माद्धनिष्यामि दृष्ट्वापि समरे स्थितम् ॥", "md": "If Bhishma slays a woman, all rightminded men will censure him and therefore I will not slay him, even if I see him standing on the battle field."},
{"c": "5.193", "t": "संजय उवाच ।"},
{"c": "5.193", "n": "66", "i": 27708, "v": "एतच्छ्रुत्वा तु कौरव्यो राजा दुर्योधनस्तदा । मुहूर्तमिव स ध्यात्वा भीष्मे युक्तममन्यत ॥", "md": "Vaishampayana said On hearing this, king Duryodhana, a descendant of Kuru's race, having reflected for a moment, considered this to be fitting in Bhishma."},
{"c": "5.194", "t": "संजय उवाच ।"},
{"c": "5.194", "n": "1", "i": 27709, "v": "प्रभातायां तु शर्वर्यां पुनरेव सुतस्तव । मध्ये सर्वस्य सैन्यस्य पितामहमपृच्छत ॥", "md": "Sanjaya said When the night had dawned, your son again, in the midst of all the army, asked his Grandsire."},
{"c": "5.194", "n": "2", "i": 27710, "v": "पाण्डवेयस्य गाङ्गेय यदेतत्सैन्यमुत्तमम् । प्रभूतनरनागाश्वं महारथसमाकुलम् ॥", "md": "This army O the son of Pandu, O son of Ganga, ready for fight, abounding in men and elephants, and crowded with mighty chariotwarriors,"},
{"c": "5.194", "n": "3", "i": 27711, "v": "भीमार्जुनप्रभृतिभिर्महेष्वासैर्महाबलैः । लोकपालोपमैर्गुप्तं धृष्टद्युम्नपुरोगमैः ॥", "md": "Protected by such great archers of mighty strength as Bhima and Arjuna, equal to the legends (of the worlds) and Dhrishtadyumna is its leader,"},
{"c": "5.194", "n": "4", "i": 27712, "v": "अप्रधृष्यमनावार्यमुद्वृत्तमिव सागरम् । सेनासागरमक्षोभ्यमपि देवैर्महाहवे ॥", "md": "Which is incapable of being vanquished and irresistible and appearing like a raging ocean, this ocean of soldiers, incapable of being rifled even by the very gods in a mighty battle."},
{"c": "5.194", "n": "5", "i": 27713, "v": "केन कालेन गाङ्गेय क्षपयेथा महाद्युते । आचार्यो वा महेष्वासः कृपो वा सुमहाबलः ॥", "md": "By what time, O son of Ganga, of great effulgence, can you annihilate and (in what time) the mighty archer (our preceptor) Drona or Kripa, of great strength."},
{"c": "5.194", "n": "6", "i": 27714, "v": "कर्णो वा समरश्लाघी द्रौणिर्वा द्विजसत्तमः । दिव्यास्त्रविदुषः सर्वे भवन्तो हि बले मम ॥", "md": "Or Karna, who globes in battle, or that best of the twice-borm, the son of Drona, (can destiny it)? You that are well versed in celestial weapons, are in my army."},
{"c": "5.194", "n": "7", "i": 27715, "v": "एतदिच्छाम्यहं ज्ञातुं परं कौतूहलं हि मे । हृदि नित्यं महाबाहो वक्तुमर्हसि तन्मम ॥", "md": "I very much desire to know this have a mighty curiosity in my heart always (to know this). (O mighty-armed one,) it is met for you to tell me this."},
{"c": "5.194", "t": "भीष्म उवाच ।"},
{"c": "5.194", "n": "8", "i": 27716, "v": "अनुरूपं कुरुश्रेष्ठ त्वय्येतत्पृथिवीपते । बलाबलममित्राणां स्वेषां च यदि पृच्छसि ॥", "md": "Bhishma said This is, indeed, becoming just like yourself 0 best of Kurus, and O lord of the earth that you desire to know the strength and weakness of your enemies."},
{"c": "5.194", "n": "9", "i": 27717, "v": "शृणु राजन्मम रणे या शक्तिः परमा भवेत् । अस्त्रवीर्यं रणे यच्च भुजयोश्च महाभुज ॥", "md": "Hear therefore, o king, of my utmost power which I can exert in battle, both with reference to the power of my weapons in battle, and also that of my arms, you of mighty arms."},
{"c": "5.194", "n": "10", "i": 27718, "v": "आर्जवेनैव युद्धेन योद्धव्य इतरो जनः । मायायुद्धेन मायावी इत्येतद्धर्मनिश्चयः ॥", "md": "Ordinary men ought to be fought without artifice, and with deceptive artifices one versed in them; this is the rule that has been settled,"},
{"c": "5.194", "n": "11", "i": 27719, "v": "हन्यामहं महाबाहो पाण्डवानामनीकिनीम् । दिवसे दिवसे कृत्वा भागं प्रागाह्निकं मम ॥", "md": "O highly blessed one, I can slay the army of the Pandavas, by making a division of the day, and taking the morning each day for my share,"},
{"c": "5.194", "n": "12", "i": 27720, "v": "योधानां दशसाहस्रं कृत्वा भागं महाद्युते । सहस्रं रथिनामेकमेष भागो मतो मम ॥", "md": "Ten thousand soldiers, by this division, O you of great effulgence, and of car-warriors, one thousand, this I think (I can take as) my share."},
{"c": "5.194", "n": "13", "i": 27721, "v": "अनेनाहं विधानेन संनद्धः सततोत्थितः । क्षपयेयं महत्सैन्यं कालेनानेन भारत ॥", "md": "According to this way, being always with my Armour, and always (spending my time) in action, I can annihilate this huge army in a certain period, O Bharata."},
{"c": "5.194", "n": "14", "i": 27722, "v": "यदि त्वस्त्राणि मुञ्चेयं महान्ति समरे स्थितः । शतसाहस्रघातीनि हन्यां मासेन भारत ॥", "md": "But if I shoot my mighty weapons I can slay (at once) hundreds and thousands; being stationed in battle, I can slay (the army) in a month, O Bharata."},
{"c": "5.194", "t": "संजय उवाच ।"},
{"c": "5.194", "n": "15", "i": 27723, "v": "श्रुत्वा भीष्मस्य तद्वाक्यं राजा दुर्योधनस्तदा । पर्यपृच्छत राजेन्द्र द्रोणमङ्गिरसां वरम् ॥", "md": "Sanjaya said Hearing these words of Bhishma king Duryodhana then asked Drona, the foremost of Angira's race, O great king,"},
{"c": "5.194", "n": "16", "i": 27724, "v": "आचार्य केन कालेन पाण्डुपुत्रस्य सैनिकान् । निहन्या इति तं द्रोणः प्रत्युवाच हसन्निव ॥", "md": "“O preceptor, in what time can you annihilate the soldiers of the son of Pandu?” Drona replied to him, as if smilingly."},
{"c": "5.194", "n": "17", "i": 27725, "v": "स्थविरोऽस्मि कुरुश्रेष्ठ मन्दप्राणविचेष्टितः । अस्त्राग्निना निर्दहेयं पाण्डवानामनीकिनीम् ॥", "md": "I am old and my energy and prowess of exertion have become weak, O mighty-armed one. I can consume this army of the Pandavas by the fire of my weapons,"},
{"c": "5.194", "n": "18", "i": 27726, "v": "यथा भीष्मः शांतनवो मासेनेति मतिर्मम । एषा मे परमा शक्तिरेतन्मे परमं बलम् ॥", "md": "Just like Bhishma, the son of Shantanu, by a month's time; so I think. This is my utmost power, this is my greatest strength."},
{"c": "5.194", "n": "19", "i": 27727, "v": "द्वाभ्यामेव तु मासाभ्यां कृपः शारद्वतोऽब्रवीत् । द्रौणिस्तु दशरात्रेण प्रतिजज्ञे बलक्षयम् । कर्णस्तु पञ्चरात्रेण प्रतिजज्ञे महास्त्रवित् ॥", "md": "Then Sharadvata's son, Kripa replied “In two month's time.\" And the son of Drona promised the destruction of the army in ten nights."},
{"c": "5.194", "n": "20", "i": 27728, "v": "तच्छ्रुत्वा सूतपुत्रस्य वाक्यं सागरगासुतः । जहास सस्वनं हासं वाक्यं चेदमुवाच ह ॥"},
{"c": "5.194", "n": "21", "i": 27729, "v": "न हि तावद्रणे पार्थं बाणखड्गधनुर्धरम् । वासुदेवसमायुक्तं रथेनोद्यन्तमच्युतम् ॥"},
{"c": "5.194", "n": "22", "i": 27730, "v": "समागच्छसि राधेय तेनैवमभिमन्यसे । शक्यमेवं च भूयश्च त्वया वक्तुं यथेष्टतः ॥", "md": "Laughed an audible laugh, and spoke these words. \"As long as the son of Pritha, holding his weapons and conch and bows in battle, You do not encounter, O son of Radha, coming as he does in battle, on his chariot guided by Vasudeva, so long can you think so. You indeed capable of saying anything again, even what you please."},
{"c": "5.195", "t": "वैशंपायन उवाच ।"},
{"c": "5.195", "n": "1", "i": 27731, "v": "एतच्छ्रुत्वा तु कौन्तेयः सर्वान्भ्रातॄनुपह्वरे । आहूय भरतश्रेष्ठ इदं वचनमब्रवीत् ॥", "md": "Vaishampayana said Hearing this, the son of Kunti (Yudhishthira) summoned all his brothers. Having summoned (them), O best of the Bharata race, he spoke these words."},
{"c": "5.195", "n": "2", "i": 27732, "v": "धार्तराष्ट्रस्य सैन्येषु ये चारपुरुषा मम । ते प्रवृत्तिं प्रयच्छन्ति ममेमां व्युषितां निशाम् ॥", "md": "Yudhishthira said The spies, whom I have in the army of the son of Dhritarashtra, brought me this news when the night has passed away."},
{"c": "5.195", "n": "3", "i": 27733, "v": "दुर्योधनः किलापृच्छदापगेयं महाव्रतम् । केन कालेन पाण्डूनां हन्याः सैन्यमिति प्रभो ॥", "md": "'Duryodhana asked the son of Ganga of high vows, \"O lord! in what time can you annihilate the army of the sons of Pandu?\""},
{"c": "5.195", "n": "4", "i": 27734, "v": "मासेनेति च तेनोक्तो धार्तराष्ट्रः सुदुर्मतिः । तावता चापि कालेन द्रोणोऽपि प्रत्यजानत ॥", "md": "And the wicked son of Dhritarashtra was answered, \"In a month.\" And in that same time Drona also has promised."},
{"c": "5.195", "n": "5", "i": 27735, "v": "गौतमो द्विगुणं कालमुक्तवानिति नः श्रुतम् । द्रौणिस्तु दशरात्रेण प्रतिजज्ञे महास्त्रवित् ॥", "md": "Then Sharadvata's son, Kripa replied “In two month's time.\" And the son of Drona promised the destruction of the army in ten nights."},
{"c": "5.195", "n": "6", "i": 27736, "v": "तथा दिव्यास्त्रवित्कर्णः संपृष्टः कुरुसंसदि । पञ्चभिर्दिवसैर्हन्तुं स सैन्यं प्रतिजज्ञिवान् ॥", "md": "Then Karna, who knows (the use of) celestial weapons, being asked in the army of the Kurus, has pledged himself to slay us with our armies in five days."},
{"c": "5.195", "n": "7", "i": 27737, "v": "तस्मादहमपीच्छामि श्रोतुमर्जुन ते वचः । कालेन कियता शत्रून्क्षपयेरिति संयुगे ॥", "md": "On this account, I also desire, to hear your words, O Arjuna, in what time you are able to destroy our enemies, O Falguna.'"},
{"c": "5.195", "n": "8", "i": 27738, "v": "एवमुक्तो गुडाकेशः पार्थिवेन धनंजयः । वासुदेवमवेक्ष्येदं वचनं प्रत्यभाषत ॥", "md": "Thus addressed Dhananjaya, with thick hair, looking towards Vasudeva, spoke these words."},
{"c": "5.195", "n": "9", "i": 27739, "v": "सर्व एते महात्मानः कृतास्त्राश्चित्रयोधिनः । असंशयं महाराज हन्युरेव बलं तव ॥", "md": "All these high-minded heroes accomplished in arms, and capable of fighting in desire ways, and they can, no doubt O great king, slay us."},
{"c": "5.195", "n": "10", "i": 27740, "v": "अपैतु ते मनस्तापो यथासत्यं ब्रवीम्यहम् । हन्यामेकरथेनाहं वासुदेवसहायवान् ॥", "md": "But let your mind be free from anxiety; I say truly that I can with the aid of Vasudeva, root out, on a single car,"},
{"c": "5.195", "n": "11", "i": 27741, "v": "सामरानपि लोकांस्त्रीन्सहस्थावरजङ्गमान् । भूतं भव्यं भविष्यच्च निमेषादिति मे मतिः ॥", "md": "The three words with all their celestial and all things movable, and all beings that were, or are to b, in the twinkling of an eye; such is what I think."},
{"c": "5.195", "n": "12", "i": 27742, "v": "यत्तद्घोरं पशुपतिः प्रादादस्त्रं महन्मम । कैराते द्वन्द्वयुद्धे वै तदिदं मयि वर्तते ॥", "md": "That terrible and mighty weapon which the lord of all gods bestowed on me in the combat are hand-to-hand, with (Mahadeva in the guise of) a hunter, even that (weapon) is with me."},
{"c": "5.195", "n": "13", "i": 27743, "v": "यद्युगान्ते पशुपतिः सर्वभूतानि संहरन् । प्रयुङ्क्ते पुरुषव्याघ्र तदिदं मयि वर्तते ॥", "md": "That (weapon) which the lord of all gods uses when he annihilates all forms of existence, even that O best among men, is with me."},
{"c": "5.195", "n": "14", "i": 27744, "v": "तन्न जानाति गाङ्गेयो न द्रोणो न च गौतमः । न च द्रोणसुतो राजन्कुत एव तु सूतजः ॥", "md": "The son of Ganga does not know the (weapon), nor Drona, nor the son of Gautama, neither also the son of Drona; O king, whence, then, can the son of Suta (know)?"},
{"c": "5.195", "n": "15", "i": 27745, "v": "न तु युक्तं रणे हन्तुं दिव्यैरस्त्रैः पृथग्जनम् । आर्जवेनैव युद्धेन विजेष्यामो वयं परान् ॥", "md": "It is not, however, proper to annihilate in a battle, by means of celestial weapons ordinary men. We will by artless fighting vanquish our foes."},
{"c": "5.195", "n": "16", "i": 27746, "v": "तथेमे पुरुषव्याघ्राः सहायास्तव पार्थिव । सर्वे दिव्यास्त्रविदुषः सर्वे युद्धाभिनन्दिनः ॥", "md": "Again, these foremost among men are your allies, O king. They are all acquainted with celestial weapons, and all of them, are desirous of battle."},
{"c": "5.195", "n": "17", "i": 27747, "v": "वेदान्तावभृथस्नाताः सर्व एतेऽपराजिताः । निहन्युः समरे सेनां देवानामपि पाण्डव ॥", "md": "All of them have performed sacrificial rites in company with their wives, after they had become versed respectively in Vedas, and have never been conquered. They can destroy the army of even the gods in battle, O son of Pandu."},
{"c": "5.195", "n": "18", "i": 27748, "v": "शिखण्डी युयुधानश्च धृष्टद्युम्नश्च पार्षतः । भीमसेनो यमौ चोभौ युधामन्यूत्तमौजसौ ॥", "md": "And Shikhandin, Yuyudhana, and Dhrishtadyumna, of Prishata's race, and Bhimasena, and these twins, Yudhamanyu and Uttamaujas,"},
{"c": "5.195", "n": "19", "i": 27749, "v": "विराटद्रुपदौ चोभौ भीष्मद्रोणसमौ युधि । स्वयं चापि समर्थोऽसि त्रैलोक्योत्सादने अपि ॥", "md": "And both of them viz., Virata and Drupada, who are equal to Bhishma and Drona (respective) in battle, and the powerful Shankha and the son of Hidimba of great strength,"},
{"c": "5.195", "n": "20", "i": 27750, "v": "क्रोधाद्यं पुरुषं पश्येस्त्वं वासवसमद्युते । क्षिप्रं न स भवेद्व्यक्तमिति त्वां वेद्मि कौरव ॥", "md": "O you of effulgence equal to Shakra (Indra), that person on whom you cast a look of anger, surely meets with death for it has been seen and so I know, O Kaurava."},
{"c": "5.196", "t": "वैशंपायन उवाच ।"},
{"c": "5.196", "n": "1", "i": 27751, "v": "ततः प्रभाते विमले धार्तराष्ट्रेण चोदिताः । दुर्योधनेन राजानः प्रययुः पाण्डवान्प्रति ॥", "md": "Vaishampayana said Then, the next morning, when all was cloudy, all the kings, advanced against the son of Pandu, being excited by Duryodhana the son of Dhritarashtra."},
{"c": "5.196", "n": "2", "i": 27752, "v": "आप्लाव्य शुचयः सर्वे स्रग्विणः शुक्लवाससः । गृहीतशस्त्रा ध्वजिनः स्वस्ति वाच्य हुताग्नयः ॥", "md": "And they were all purified by having bathed and (decked) with garlands, and clothed in white raiment's, And having taken their weapons, and raised banners they received the blessings, after the sacred fires had been lighted."},
{"c": "5.196", "n": "3", "i": 27753, "v": "सर्वे वेदविदः शूराः सर्वे सुचरितव्रताः । सर्वे कर्मकृतश्चैव सर्वे चाहवलक्षणाः ॥", "md": "All of them were versed in the Vedas, and were powerful warriors, and all of them had always ably observed their vows, and all could do as they pleased, and all showed signs of having (previously) fought."},
{"c": "5.196", "n": "4", "i": 27754, "v": "आहवेषु पराँल्लोकाञ्जिगीषन्तो महाबलाः । एकाग्रमनसः सर्वे श्रद्दधानाः परस्य च ॥", "md": "Desirous of earning for themselves regions of bliss in the next world, and in battle, might and strenght, they had their attention fixed and had faith in each other."},
{"c": "5.196", "n": "5", "i": 27755, "v": "विन्दानुविन्दावावन्त्यौ केकया बाह्लिकैः सह । प्रययुः सर्व एवैते भारद्वाजपुरोगमाः ॥", "md": "(First of all) Vinda and Anuvinda, both of Avanti, and the Kaikeyas with the Balhika's went out with Bharadvaja at their head."},
{"c": "5.196", "n": "6", "i": 27756, "v": "अश्वत्थामा शांतनवः सैन्धवोऽथ जयद्रथः । दाक्षिणात्याः प्रतीच्याश्च पार्वतीयाश्च ये रथाः ॥", "md": "Then (came) Ashvathama and the son of Shantanu, and Jayadratha of the Sindhu country, and those kings who came from the south and west and other mountainous territories."},
{"c": "5.196", "n": "7", "i": 27757, "v": "गान्धारराजः शकुनिः प्राच्योदीच्याश्च सर्वशः । शकाः किराता यवनाः शिबयोऽथ वसातयः ॥", "md": "And then the Gandharva king named Shakuni and all those who came from the east and north from all parts, and the Shakas, Kiratas, Yavanas, Shibis and the Vasatis,"},
{"c": "5.196", "n": "8", "i": 27758, "v": "स्वैः स्वैरनीकैः सहिताः परिवार्य महारथम् । एते महारथाः सर्वे द्वितीये निर्ययुर्बले ॥", "md": "All these with their respective forces, surrounded their Maharathas, and all the Maharathas went out in the second division of the army."},
{"c": "5.196", "n": "9", "i": 27759, "v": "कृतवर्मा सहानीकस्त्रिगर्ताश्च महाबलाः । दुर्योधनश्च नृपतिर्भ्रातृभिः परिवारितः ॥", "md": "Then (came) Kritavarman with his forces, and the great car-warrior Trigarta, and king Duryodhana, surrounded by his brothers."},
{"c": "5.196", "n": "10", "i": 27760, "v": "शलो भूरिश्रवाः शल्यः कौसल्योऽथ बृहद्बलः । एते पश्चादवर्तन्त धार्तराष्ट्रपुरोगमाः ॥", "md": "And Shalya and Brihadratha the monarch of the Kausalya, marched in the rear, led by the sons of Dhritarashtra."},
{"c": "5.196", "n": "11", "i": 27761, "v": "ते समेन पथा यात्वा योत्स्यमाना महारथाः । कुरुक्षेत्रस्य पश्चार्धे व्यवतिष्ठन्त दंशिताः ॥", "md": "And these followers of the great and mighty son of Dhritarashtra, uniting together according to the proper mode took up their station, all clad in Armour, on the back part of the plains of Kurukshetra."},
{"c": "5.196", "n": "12", "i": 27762, "v": "दुर्योधनस्तु शिबिरं कारयामास भारत । यथैव हास्तिनपुरं द्वितीयं समलंकृतम् ॥", "md": "And Duryodhana caused his camp to be so made, O Bharata, as to look like a second Hastinapur, well-ornamented."},
{"c": "5.196", "n": "13", "i": 27763, "v": "न विशेषं विजानन्ति पुरस्य शिबिरस्य वा । कुशला अपि राजेन्द्र नरा नगरवासिनः ॥", "md": "And, O great king, even the clever men who lived in the city could not detect any distinguishing feature if their encampment from the city."},
{"c": "5.196", "n": "14", "i": 27764, "v": "तादृशान्येव दुर्गाणि राज्ञामपि महीपतिः । कारयामास कौरव्यः शतशोऽथ सहस्रशः ॥", "md": "And the descendant of Kuru, a lord of the earth, caused camps similar to this, inaccessible (to others). to be made, by hundreds and thousands, for the kings."},
{"c": "5.196", "n": "15", "i": 27765, "v": "पञ्चयोजनमुत्सृज्य मण्डलं तद्रणाजिरम् । सेनानिवेशास्ते राजन्नाविशञ्शतसंघशः ॥", "md": "That encampment of war stood on a circular area of five Yojanas. And into them,O king, he made soldiers with their horses &c., enter in groups of hundreds."},
{"c": "5.196", "n": "16", "i": 27766, "v": "तत्र ते पृथिवीपाला यथोत्साहं यथाबलम् । विविशुः शिबिराण्याशु द्रव्यवन्ति सहस्रशः ॥", "md": "Therein those rulers of earth entered, according to their respective strength and prowess, in camps which abounded in things by thousands."},
{"c": "5.196", "n": "17", "i": 27767, "v": "तेषां दुर्योधनो राजा ससैन्यानां महात्मनाम् । व्यादिदेश सबाह्यानां भक्ष्यभोज्यमनुत्तमम् ॥", "md": "And king Duryodhana ordered provisions of the best kind for high-souled (warriors) with their forces, consisting of infantry."},
{"c": "5.196", "n": "18", "i": 27768, "v": "सगजाश्वमनुष्याणां ये च शिल्पोपजीविनः । ये चान्येऽनुगतास्तत्र सूतमागधबन्दिनः ॥", "md": "And elephants, horses and other men. Those who lived by mechanical arts and those who followed them there as bards, singers and panegyrists."},
{"c": "5.196", "n": "19", "i": 27769, "v": "वणिजो गणिका वारा ये चैव प्रेक्षका जनाः । सर्वांस्तान्कौरवो राजा विधिवत्प्रत्यवैक्षत ॥", "md": "And merchants and prostitutes and spies, and those who came as sight-seers, the Kuru king looked into (the needs of) all of them, with all proper care."},
{"c": "5.197", "t": "वैशंपायन उवाच ।"},
{"c": "5.197", "n": "1", "i": 27770, "v": "तथैव राजा कौन्तेयो धर्मपुत्रो युधिष्ठिरः । धृष्टद्युम्नमुखान्वीरांश्चोदयामास भारत ॥", "md": "Vaishampayana said In the same way the virtuous king Yudhishthira, son of Kunti, urged the warriors headed by Dhrishtadyumna, O Bharata."},
{"c": "5.197", "n": "2", "i": 27771, "v": "चेदिकाशिकरूषाणां नेतारं दृढविक्रमम् । सेनापतिममित्रघ्नं धृष्टकेतुमथादिशत् ॥", "md": "He ordered the leaders and commander of the Chedis, Kashis, and Karushas, Dhrishtaketu, of steady prowess, and the slayer of foes,"},
{"c": "5.197", "n": "3", "i": 27772, "v": "विराटं द्रुपदं चैव युयुधानं शिखण्डिनम् । पाञ्चाल्यौ च महेष्वासौ युधामन्यूत्तमौजसौ ॥", "md": "And Virata, and Drupada and Yuyudhana and Shikhandin, and the mighty archers, rulers of Panchalas, the two Yudhamanyu and Uttamaujas (to advance)."},
{"c": "5.197", "n": "4", "i": 27773, "v": "ते शूराश्चित्रवर्माणस्तप्तकुण्डलधारिणः । आज्यावसिक्ता ज्वलिता धिष्ण्येष्विव हुताशनाः । अशोभन्त महेष्वासा ग्रहाः प्रज्वलिता इव ॥", "md": "Those warriors, clad in variegated armours, and bearing golden ear-rings shone like clarified butter is poured (or them)."},
{"c": "5.197", "n": "5", "i": 27774, "v": "सोऽथ सैन्यं यथायोगं पूजयित्वा नरर्षभः । दिदेश तान्यनीकानि प्रयाणाय महीपतिः ॥"},
{"c": "5.197", "n": "6", "i": 27775, "v": "अभिमन्युं बृहन्तं च द्रौपदेयांश्च सर्वशः । धृष्टद्युम्नमुखानेतान्प्राहिणोत्पाण्डुनन्दनः ॥", "md": "And the son of Pandu ordered Abhimanyu and Brihanta and all Draupadeyas, (the five sons of Draupadi), headed by Dhrishtadyumna, to advance."},
{"c": "5.197", "n": "7", "i": 27776, "v": "भीमं च युयुधानं च पाण्डवं च धनंजयम् । द्वितीयं प्रेषयामास बलस्कन्धं युधिष्ठिरः ॥", "md": "And then he sent forth the second division of the army with Bhima, Yuyudhana and Dhananjaya, the son of Pandu."},
{"c": "5.197", "n": "8", "i": 27777, "v": "भाण्डं समारोपयतां चरतां संप्रधावताम् । हृष्टानां तत्र योधानां शब्दो दिवमिवास्पृशत् ॥", "md": "And the noise of the warriors as they put on the equipment's of war, and moved and ran about, cheered as they were, reached the very heavens."},
{"c": "5.197", "n": "9", "i": 27778, "v": "स्वयमेव ततः पश्चाद्विराटद्रुपदान्वितः । तथान्यैः पृथिवीपालैः सह प्रायान्महीपतिः ॥", "md": "Last of all, that ruler of the earth himself went forth in the rear, with other rulers of the earth, accompanied by Virata and Drupada."},
{"c": "5.197", "n": "10", "i": 27779, "v": "भीमधन्वायनी सेना धृष्टद्युम्नपुरस्कृता । गङ्गेव पूर्णा स्तिमिता स्यन्दमाना व्यदृश्यत ॥", "md": "Then that army, of terrible archers commanded by Dhrishtadyumna, as it moved to and fro, looked like the full Ganga, silently rushing on."},
{"c": "5.197", "n": "11", "i": 27780, "v": "ततः पुनरनीकानि व्ययोजयत बुद्धिमान् । मोहयन्धृतराष्ट्रस्य पुत्राणां बुद्धिनिस्रवम् ॥", "md": "Then the intelligent (Yudhishthira) again arranged his troops (in a different order), confounding the knowledge of the sons of Dhritarashtra."},
{"c": "5.197", "n": "12", "i": 27781, "v": "द्रौपदेयान्महेष्वासानभिमन्युं च पाण्डवः । नकुलं सहदेवं च सर्वांश्चैव प्रभद्रकान् ॥"},
{"c": "5.197", "n": "13", "i": 27782, "v": "दश चाश्वसहस्राणि द्विसाहस्रं च दन्तिनः । अयुतं च पदातीनां रथाः पञ्चशतास्तथा ॥"},
{"c": "5.197", "n": "14", "i": 27783, "v": "भीमसेनं च दुर्धर्षं प्रथमं प्रादिशद्बलम् । मध्यमे तु विराटं च जयत्सेनं च मागधम् ॥"},
{"c": "5.197", "n": "15", "i": 27784, "v": "महारथौ च पाञ्चाल्यौ युधामन्यूत्तमौजसौ । वीर्यवन्तौ महात्मानौ गदाकार्मुकधारिणौ । अन्वयातां ततो मध्ये वासुदेवधनंजयौ ॥", "md": "And the two Maharathas, the ruler of Panchala, Yudhamanyu and Uttamaujas, who were high-souled (warriors) of great prowess holding clubs and bows."},
{"c": "5.197", "n": "16", "i": 27785, "v": "बभूवुरतिसंरब्धाः कृतप्रहरणा नराः । तेषां विंशतिसाहस्रा ध्वजाः शूरैरधिष्ठिताः ॥"},
{"c": "5.197", "n": "17", "i": 27786, "v": "पञ्च नागसहस्राणि रथवंशाश्च सर्वशः । पदातयश्च ये शूराः कार्मुकासिगदाधराः । सहस्रशोऽन्वयुः पश्चादग्रतश्च सहस्रशः ॥", "md": "Those warriors who composed the infantry, armed with bows, swords, and maces, followed by thousands in the vanguard, and thousands in the rear."},
{"c": "5.197", "n": "18", "i": 27787, "v": "युधिष्ठिरो यत्र सैन्ये स्वयमेव बलार्णवे । तत्र ते पृथिवीपाला भूयिष्ठं पर्यवस्थिताः ॥", "md": "And in that part of that ocean of forces, where Yudhishthira himself (was), stationed a large number of rulers of the earth."},
{"c": "5.197", "n": "19", "i": 27788, "v": "तत्र नागसहस्राणि हयानामयुतानि च । तथा रथसहस्राणि पदातीनां च भारत । यदाश्रित्याभियुयुधे धार्तराष्ट्रं सुयोधनम् ॥", "md": "And in that part (were) thousands of elephants, and ten thousands of steeds, as well as thousands of cars and foot-soldiers O Bharata."},
{"c": "5.197", "n": "20", "i": 27789, "v": "ततोऽन्ये शतशः पश्चात्सहस्रायुतशो नराः । नदन्तः प्रययुस्तेषामनीकानि सहस्रशः ॥", "md": "And above these, other men, by hundreds and thousands and tens of thousands of groups o thousands, followed their (sons of Pandu) forces, roaring loudly."},
{"c": "5.197", "n": "21", "i": 27790, "v": "तत्र भेरीसहस्राणि शङ्खानामयुतानि च । वादयन्ति स्म संहृष्टाः सहस्रायुतशो नराः ॥", "md": "And those men by thousands and tens of thousand, filled with joy, beat their drums by thousands, and blew their conches by tens of thousands."},
{"c": "6.1", "t": "जनमेजय उवाच ।"},
{"c": "6.1", "n": "1", "i": 27791, "v": "कथं युयुधिरे वीराः कुरुपाण्डवसोमकाः । पार्थिवाश्च महाभागा नानादेशसमागताः ॥", "md": "Janamejaya said How did those great warriors, the Kurus, the Pandavas and the Somakas and the other illustrious kings who assembled from various countries fight?"},
{"c": "6.1", "t": "वैशंपायन उवाच ।"},
{"c": "6.1", "n": "2", "i": 27792, "v": "यथा युयुधिरे वीराः कुरुपाण्डवसोमकाः । कुरुक्षेत्रे तपःक्षेत्रे शृणु तत्पृथिवीपते ॥", "md": "Vaishampayana said ruler of carth, hear how those great warriors, the Kurus, the Pandavas and the Somakas foughton the holy field of Kurukshetra."},
{"c": "6.1", "n": "3", "i": 27793, "v": "अवतीर्य कुरुक्षेत्रं पाण्डवाः सहसोमकाः । कौरवानभ्यवर्तन्त जिगीषन्तो महाबलाः ॥", "md": "Arriving at Kurukshetra, the powerful Pandavas, accompanied with the Somakas, advanced against the Kurus with the desire of victory."},
{"c": "6.1", "n": "4", "i": 27794, "v": "वेदाध्ययनसंपन्नाः सर्वे युद्धाभिनन्दिनः । आशंसन्तो जयं युद्धे वधं वाभिमुखा रणे ॥", "md": "Learned in the Vedas, they all took great delight in battle. Being eager to secure success in the battle, they with their soldiers advanced to the fight."},
{"c": "6.1", "n": "5", "i": 27795, "v": "अभियाय च दुर्धर्षां धार्तराष्ट्रस्य वाहिनीम् । प्राङ्मुखाः पश्चिमे भागे न्यविशन्त ससैनिकाः ॥", "md": "Coming near the army of Dhritarashtra's son those invincible heroes encamped with their troops on the Western part (of the field), their faces turned towards the East."},
{"c": "6.1", "n": "6", "i": 27796, "v": "समन्तपञ्चकाद्बाह्यं शिबिराणि सहस्रशः । कारयामास विधिवत्कुन्तीपुत्रो युधिष्ठिरः ॥", "md": "The son of Kunti Yudhishthira ordered tents to be pitched duly be thousands beyond the region called Samantapanchaka."},
{"c": "6.1", "n": "7", "i": 27797, "v": "शून्येव पृथिवी सर्वा बालवृद्धावशेषिता । निरश्वपुरुषा चासीद्रथकुञ्जरवर्जिता ॥", "md": "The whole earth appeared to be empty, having been destitute of men and horses, and of chariots and elephants. Only the children and the old remained (in their houses)."},
{"c": "6.1", "n": "8", "i": 27798, "v": "यावत्तपति सूर्यो हि जम्बूद्वीपस्य मण्डलम् । तावदेव समावृत्तं बलं पार्थिवसत्तम ॥", "md": "O foremost of kings, from all parts of Jambudvipa over which the sun shines was collected that great force."},
{"c": "6.1", "n": "9", "i": 27799, "v": "एकस्थाः सर्ववर्णास्ते मण्डलं बहुयोजनम् । पर्याक्रामन्त देशांश्च नदीः शैलान्वनानि च ॥", "md": "Men of all races assembled there, and they occupied an area extending many Yojanas over fields, rivers, hills and woods."},
{"c": "6.1", "n": "10", "i": 27800, "v": "तेषां युधिष्ठिरो राजा सर्वेषां पुरुषर्षभ । आदिदेश सवाहानां भक्ष्यभोज्यमनुत्तमम् ॥", "md": "That foremost of men, king Yudhishthira ordered to be supplied to them in excellent edibles and other things of enjoyment."},
{"c": "6.1", "n": "11", "i": 27801, "v": "संज्ञाश्च विविधास्तास्तास्तेषां चक्रे युधिष्ठिरः । एवंवादी वेदितव्यः पाण्डवेयोऽयमित्युत ॥", "md": "Yudhishthira fixed various appellation so that by uttering them they might be known to others that they belong to the Pandava force."},
{"c": "6.1", "n": "12", "i": 27802, "v": "अभिज्ञानानि सर्वेषां संज्ञाश्चाभरणानि च । योजयामास कौरव्यो युद्धकाल उपस्थिते ॥", "md": "That Kuru prince also fixed names and emblems for all of them, so that they might be recognised at the time of battle."},
{"c": "6.1", "n": "13", "i": 27803, "v": "दृष्ट्वा ध्वजाग्रं पार्थानां धार्तराष्ट्रो महामनाः । सह सर्वैर्महीपालैः प्रत्यव्यूहत पाण्डवान् ॥", "md": "Seeing (from a distance) the top of the flatstaff of Pritha's son, the illustrious son of Dhritarashtra with a white umbrella held over his head stood surrounded by his one hundred brothers in the midst of a thousand elephants and began with all the kings to array his troops against the Pandavas."},
{"c": "6.1", "n": "14", "i": 27804, "v": "पाण्डुरेणातपत्रेण ध्रियमाणेन मूर्धनि । मध्ये नागसहस्रस्य भ्रातृभिः परिवारितम् ॥", "md": "Seeing (from a distance) the top of the flatstaff of Pritha's son, the illustrious son of Dhritarashtra with a white umbrella held over his head stood surrounded by his one hundred brothers in the midst of a thousand elephants and began with all the kings to array his troops against the Pandavas."},
{"c": "6.1", "n": "15", "i": 27805, "v": "दृष्ट्वा दुर्योधनं हृष्टाः सर्वे पाण्डवसैनिकाः । दध्मुः सर्वे महाशङ्खान्भेरीर्जघ्नुः सहस्रशः ॥", "md": "Seeing the Duryodhana, the Panchalas, who ever liked fighting, were filled with delight, They blew their loud-sounding conchs and sweet sounding cymbals."},
{"c": "6.1", "n": "16", "i": 27806, "v": "ततः प्रहृष्टां स्वां सेनामभिवीक्ष्याथ पाण्डवाः । बभूवुर्हृष्टमनसो वासुदेवश्च वीर्यवान् ॥", "md": "Seeing the (Panchala) troops in great delight, the Pandavas and the greatly effulgent Vasudeva (Krishna) were filled with joy."},
{"c": "6.1", "n": "17", "i": 27807, "v": "ततो योधान्हर्षयन्तौ वासुदेवधनंजयौ । दध्मतुः पुरुषव्याघ्रौ दिव्यौ शङ्खौ रथे स्थितौ ॥", "md": "Those lion of men, Vasudeva and Arjuna who were seated on one car felt the greatest joy and both blew their celestial conchs."},
{"c": "6.1", "n": "18", "i": 27808, "v": "पाञ्चजन्यस्य निर्घोषं देवदत्तस्य चोभयोः । श्रुत्वा सवाहना योधाः शकृन्मूत्रं प्रसुस्रुवुः ॥", "md": "Having heard the loud sound of the conchs of those two heroes, the soldiers passed urine and excrete."},
{"c": "6.1", "n": "19", "i": 27809, "v": "यथा सिंहस्य नदतः स्वनं श्रुत्वेतरे मृगाः । त्रसेयुस्तद्वदेवासीद्धार्तराष्ट्रबलं तदा ॥", "md": "As animals are afflicted with fear in hearing the voice of the roaring lion, so were that force on hearing those sounds."},
{"c": "6.1", "n": "20", "i": 27810, "v": "उदतिष्ठद्रजो भौमं न प्राज्ञायत किंचन । अन्तर्धीयत चादित्यः सैन्येन रजसावृतः ॥", "md": "A fearful dust arose and every thing became invisible. The sun, becoming suddenly shrouded by it appeared as if it had set."},
{"c": "6.1", "n": "21", "i": 27811, "v": "ववर्ष चात्र पर्जन्यो मांसशोणितवृष्टिमान् । व्युक्षन्सर्वाण्यनीकानि तदद्भुतमिवाभवत् ॥", "md": "A black clouds of flesh and blood showered a down pour over that vast assemblage of troops. Every thing appeared to be wonderful."},
{"c": "6.1", "n": "22", "i": 27812, "v": "वायुस्ततः प्रादुरभून्नीचैः शर्करकर्षणः । विनिघ्नंस्तान्यनीकानि विधमंश्चैव तद्रजः ॥", "md": "A fearful wind blow carrying over the earth innumerable stones and afflicting thousands and thousands of soldiers."},
{"c": "6.1", "n": "23", "i": 27813, "v": "उभे सेने तदा राजन्युद्धाय मुदिते भृशम् । कुरुक्षेत्रे स्थिते यत्ते सागरक्षुभितोपमे ॥", "md": "O king, both armies stood for battle in the field of Kurukshetra like two agitated oceans."},
{"c": "6.1", "n": "24", "i": 27814, "v": "तयोस्तु सेनयोरासीदद्भुतः स समागमः । युगान्ते समनुप्राप्ते द्वयोः सागरयोरिव ॥", "md": "That great battle of the two enemies was exceedingly wonderful, like two oceans at the end of the Yuga."},
{"c": "6.1", "n": "25", "i": 27815, "v": "शून्यासीत्पृथिवी सर्वा बालवृद्धावशेषिता । तेन सेनासमूहेन समानीतेन कौरवैः ॥", "md": "The whole earth was empty for only the children and the old remained in their houses, others having joined the Kuru armies."},
{"c": "6.1", "n": "26", "i": 27816, "v": "ततस्ते समयं चक्रुः कुरुपाण्डवसोमकाः । धर्मांश्च स्थापयामासुर्युद्धानां भरतर्षभ ॥"},
{"c": "6.1", "n": "27", "i": 27817, "v": "निवृत्ते चैव नो युद्धे प्रीतिश्च स्यात्परस्परम् । यथापुरं यथायोगं न च स्याच्छलनं पुनः ॥"},
{"c": "6.1", "n": "28", "i": 27818, "v": "वाचा युद्धे प्रवृत्ते नो वाचैव प्रतियोधनम् । निष्क्रान्तः पृतनामध्यान्न हन्तव्यः कथंचन ॥", "md": "Those who engaged in a battle of words should be fought against with only words. those that left the fight should never be killed."},
{"c": "6.1", "n": "29", "i": 27819, "v": "रथी च रथिना योध्यो गजेन गजधूर्गतः । अश्वेनाश्वी पदातिश्च पदातेनैव भारत ॥", "md": "A car-warrior should fight only with a car warrior. He who rode on an elephant should fight only with another such combatant. O descendant of Bharata, a horse man must fight with a horse man and a foot-soldier with a footsoldier."},
{"c": "6.1", "n": "30", "i": 27820, "v": "यथायोगं यथावीर्यं यथोत्साहं यथावयः । समाभाष्य प्रहर्तव्यं न विश्वस्ते न विह्वले ॥", "md": "Always being led by consideration of fitness, willingness, bravery and strength, one should strike another after having challenged him. None should strike another who is confiding or who is panic-stricken."},
{"c": "6.1", "n": "31", "i": 27821, "v": "परेण सह संयुक्तः प्रमत्तो विमुखस्तथा । क्षीणशस्त्रो विवर्मा च न हन्तव्यः कथंचन ॥", "md": "One fighting with another, one seeking refuge, one retreating, one whose weapon is broken and one who is not clad in armour should never be struck."},
{"c": "6.1", "n": "32", "i": 27822, "v": "न सूतेषु न धुर्येषु न च शस्त्रोपनायिषु । न भेरीशङ्खवादेषु प्रहर्तव्यं कथंचन ॥", "md": "Charioteers, animals, men engaged in carrying weapons, those who play on drums and those who blow conchs should never be smitten."},
{"c": "6.1", "n": "33", "i": 27823, "v": "एवं ते समयं कृत्वा कुरुपाण्डवसोमकाः । विस्मयं परमं जग्मुः प्रेक्षमाणाः परस्परम् ॥", "md": "Having made these agreements, the Kurus, the Pandavas and the Somakas, staring at one another were filled with surprise."},
{"c": "6.1", "n": "34", "i": 27824, "v": "निविश्य च महात्मानस्ततस्ते पुरुषर्षभाः । हृष्टरूपाः सुमनसो बभूवुः सहसैनिकाः ॥", "md": "Having thus placed their troops those foremost of men, those illustrious heroes were filled with delight, their appearance indicating joy."},
{"c": "6.2", "t": "वैशंपायन उवाच ।"},
{"c": "6.2", "n": "1", "i": 27825, "v": "ततः पूर्वापरे संध्ये समीक्ष्य भगवानृषिः । सर्ववेदविदां श्रेष्ठो व्यासः सत्यवतीसुतः ॥"},
{"c": "6.2", "n": "2", "i": 27826, "v": "भविष्यति रणे घोरे भरतानां पितामहः । प्रत्यक्षदर्शी भगवान्भूतभव्यभविष्यवित् ॥"},
{"c": "6.2", "n": "3", "i": 27827, "v": "वैचित्रवीर्यं राजानं स रहस्यं ब्रवीदिदम् । शोचन्तमार्तं ध्यायन्तं पुत्राणामनयं तदा ॥"},
{"c": "6.2", "t": "व्यास उवाच ।"},
{"c": "6.2", "n": "4", "i": 27828, "v": "राजन्परीतकालास्ते पुत्राश्चान्ये च भूमिपाः । ते हनिष्यन्ति संग्रामे समासाद्येतरेतरम् ॥", "md": "Vyasa said O king, the (last) moment of your sons and of other kings has arrived. They have assembled to fight and they will kill one another."},
{"c": "6.2", "n": "5", "i": 27829, "v": "तेषु कालपरीतेषु विनश्यत्सु च भारत । कालपर्यायमाज्ञाय मा स्म शोके मनः कृथाः ॥", "md": "O descendant of Bharata, their (last) moment having arrived, they would now all perish. Reinembering the changes that are brought by Time, do not grieve."},
{"c": "6.2", "n": "6", "i": 27830, "v": "यदि त्विच्छसि संग्रामे द्रष्टुमेनं विशां पते । चक्षुर्ददानि ते हन्त युद्धमेतन्निशामय ॥", "md": "O king, O child, if you wish to see them in battle, I shall bestow on you sight. Behold the battle."},
{"c": "6.2", "t": "धृतराष्ट्र उवाच ।"},
{"c": "6.2", "n": "7", "i": 27831, "v": "न रोचये ज्ञातिवधं द्रष्टुं ब्रह्मर्षिसत्तम । युद्धमेतत्त्वशेषेण शृणुयां तव तेजसा ॥", "md": "Dhritarashtra said O foremost of Brahmarshis, I do not desire to see the slaughter of my friends and relatives. I shall, however, through your grace, hear the account of this battle, minutely described to me."},
{"c": "6.2", "t": "वैशंपायन उवाच ।"},
{"c": "6.2", "n": "8", "i": 27832, "v": "तस्मिन्ननिच्छति द्रष्टुं संग्रामं श्रोतुमिच्छति । वराणामीश्वरो दाता संजयाय वरं ददौ ॥", "md": "Vaishampayana said On his not wishing to see the battle but to hear of it, that giver of boons Vyasa bestowed a boon on Sanjaya."},
{"c": "6.2", "t": "व्यास उवाच ।"},
{"c": "6.2", "n": "9", "i": 27833, "v": "एष ते संजयो राजन्युद्धमेतद्वदिष्यति । एतस्य सर्वं संग्रामे नपरोक्षं भविष्यति ॥", "md": "Vyasa said ( king, this Sanjaya will describe to you this great battle. Nothing of the whole battle will remain unseen by him."},
{"c": "6.2", "n": "10", "i": 27834, "v": "चक्षुषा संजयो राजन्दिव्येनैष समन्वितः । कथयिष्यति ते युद्धं सर्वज्ञश्च भविष्यति ॥", "md": "O king, possessing a possessing a celestial vision Sanjaya will narrate the battle to you. He will possess the knowledge of every thing regarding this battle."},
{"c": "6.2", "n": "11", "i": 27835, "v": "प्रकाशं वा रहस्यं वा रात्रौ वा यदि वा दिवा । मनसा चिन्तितमपि सर्वं वेत्स्यति संजयः ॥", "md": "Whether manifest or concealed whether occurring by day or by night, even what will be thought in the mind, will be known to Sanjaya."},
{"c": "6.2", "n": "12", "i": 27836, "v": "नैनं शस्त्राणि भेत्स्यन्ति नैनं बाधिष्यते श्रमः । गावल्गणिरयं जीवन्युद्धादस्माद्विमोक्ष्यते ॥", "md": "Wcapons will not cut him, exertion will not cxhaust him, this son of Gavalgani will return from battle alive."},
{"c": "6.2", "n": "13", "i": 27837, "v": "अहं च कीर्तिमेतेषां कुरूणां भरतर्षभ । पाण्डवानां च सर्वेषां प्रथयिष्यामि मा शुचः ॥", "md": "O foremost of the Bharata race, as for myself, I shall vad the fame of the Kurus and the Pandavas. Do not therefore grieve."},
{"c": "6.2", "n": "14", "i": 27838, "v": "दिष्टमेतत्पुरा चैव नात्र शोचितुमर्हसि । न चैव शक्यं संयन्तुं यतो धर्मस्ततो जयः ॥", "md": "O foremost of men, this is destiny. You should not grieve. It is not to be prevented. As for victory, it would be there where righteousness would be."},
{"c": "6.2", "t": "वैशंपायन उवाच ।"},
{"c": "6.2", "n": "15", "i": 27839, "v": "एवमुक्त्वा स भगवान्कुरूणां प्रपितामहः । पुनरेव महाबाहुं धृतराष्ट्रमुवाच ह ॥", "md": "Vaishampayana said That highly exalted and holy grand father of the Kurus, having said thus, again thus spoke to Dhritarashtra."},
{"c": "6.2", "n": "16", "i": 27840, "v": "इह युद्धे महाराज भविष्यति महान्क्षयः । यथेमानि निमित्तानि भयायाद्योपलक्षये ॥", "md": "Vyasa said O king, there will be a great slaughter in this battle. I also see many omens that forebode evil."},
{"c": "6.2", "n": "17", "i": 27841, "v": "श्येना गृध्राश्च काकाश्च कङ्काश्च सहिता बलैः । संपतन्ति वनान्तेषु समवायांश्च कुर्वते ॥", "md": "Hawks and vultures and crows and herons and cranes are coming down on the top of trees and are assembling in great numbers."},
{"c": "6.2", "n": "18", "i": 27842, "v": "अत्युग्रं च प्रपश्यन्ति युद्धमानन्दिनो द्विजाः । क्रव्यादा भक्षयिष्यन्ति मांसानि गजवाजिनाम् ॥", "md": "These birds, becoming exceedingly glad at the prospect of the battle, are loO king down on the field of battle. Carnivorous beasts will feast on the flesh of elephants and horses."},
{"c": "6.2", "n": "19", "i": 27843, "v": "खटाखटेति वाशन्तो भैरवं भयवेदिनः । कह्वाः प्रयान्ति मध्येन दक्षिणामभितो दिशम् ॥", "md": "Fearful herons, foreboding evil and uttering harsh cries, are going across the centre and are flying towards the south."},
{"c": "6.2", "n": "20", "i": 27844, "v": "उभे पूर्वापरे संध्ये नित्यं पश्यामि भारत । उदयास्तमने सूर्यं कबन्धैः परिवारितम् ॥", "md": "O descendant of Bharata, in both the twilights, morning and evening, I daily see the sun covered by headless trunks when rising or setting."},
{"c": "6.2", "n": "21", "i": 27845, "v": "श्वेतलोहितपर्यन्ताः कृष्णग्रीवाः सविद्युतः । त्रिवर्णाः परिघाः संधौ भानुमावारयन्त्युत ॥", "md": "Three coloured clouds with their edges white and red and their middle black, charged with lightning and loO king like bludgeons, cover the sun in both the twilights."},
{"c": "6.2", "n": "22", "i": 27846, "v": "ज्वलितार्केन्दुनक्षत्रं निर्विशेषदिनक्षपम् । अहोरात्रं मया दृष्टं तत्क्षयाय भविष्यति ॥", "md": "I have seen the sun, the moon and the stars ablaze. No difference can be found in them in the evening, I have seen this all day and all night. All this forebodes evil."},
{"c": "6.2", "n": "23", "i": 27847, "v": "अलक्ष्यः प्रभया हीनः पौर्णमासीं च कार्त्तिकीम् । चन्द्रोऽभूदग्निवर्णश्च समवर्णे नभस्तले ॥", "md": "Even in the night of the full moon in the month of Kartikeya the moon, having lost all its splendour, became invisible or looked like fire, the sky loO king like lotus."},
{"c": "6.2", "n": "24", "i": 27848, "v": "स्वप्स्यन्ति निहता वीरा भूमिमावृत्य पार्थिवाः । राजानो राजपुत्राश्च शूराः परिघबाहवः ॥", "md": "many heroic rulers of earth, many kings and princes, possessing great bravery and weapons loO king like maces will all be killed. They will sleep covering the earth."},
{"c": "6.2", "n": "25", "i": 27849, "v": "अन्तरिक्षे वराहस्य वृषदंशस्य चोभयोः । प्रणादं युध्यतो रात्रौ रौद्रं नित्यं प्रलक्षये ॥", "md": "I during the night daily see in the sky the fearful cries of fighting boars and cats."},
{"c": "6.2", "n": "26", "i": 27850, "v": "देवताप्रतिमाश्चापि कम्पन्ति च हसन्ति च । वमन्ति रुधिरं चास्यैः स्विद्यन्ति प्रपतन्ति च ॥", "md": "The images of gods and goddesses sometime smile, sometime tremble, and again vomit blood, perspire and drop down."},
{"c": "6.2", "n": "27", "i": 27851, "v": "अनाहता दुन्दुभयः प्रणदन्ति विशां पते । अयुक्ताश्च प्रवर्तन्ते क्षत्रियाणां महारथाः ॥", "md": "O king, drums without being beaten give out sounds. The great cars of the Kshatriyas move, though no animals are yoked to them."},
{"c": "6.2", "n": "28", "i": 27852, "v": "कोकिलाः शतपत्राश्च चाषा भासाः शुकास्तथा । सारसाश्च मयूराश्च वाचो मुञ्चन्ति दारुणाः ॥", "md": "Kokilas, wood packers, jaws, water cocks, parrots, crows, peacocks, all emit fearful cries,"},
{"c": "6.2", "n": "29", "i": 27853, "v": "गृहीतशस्त्राभरणा वर्मिणो वाजिपृष्ठगाः । अरुणोदयेषु दृश्यन्ते शतशः शलभव्रजाः ॥", "md": "Here and there everywhere horse men clad in armours and armed with weapons give out war cries. In the morning when the sun rises, hundreds of fights of insects are seen"},
{"c": "6.2", "n": "30", "i": 27854, "v": "उभे संध्ये प्रकाशेते दिशां दाहसमन्विते । आसीद्रुधिरवर्षं च अस्थिवर्षं च भारत ॥", "md": "O descendant of Bharata, in both the twilights, the four quarters appear to be ablaze. The clouds pour down dust and flesh."},
{"c": "6.2", "n": "31", "i": 27855, "v": "या चैषा विश्रुता राजंस्त्रैलोक्ये साधुसंमता । अरुन्धती तयाप्येष वसिष्ठः पृष्ठतः कृतः ॥", "md": "O king, she who is celebrated over the three worlds and who is praised by the pious men, en that Arundhati (constellation) keeps Vasishtha on her back."},
{"c": "6.2", "n": "32", "i": 27856, "v": "रोहिणीं पीडयन्नेष स्थितो राजञ्शनैश्चरः । व्यावृत्तं लक्ष्म सोमस्य भविष्यति महद्भयम् ॥", "md": "O king, the planet Shani appears with (the constellation) Rohini. The sign of the dear in the moon has deviated from its original position, a great evil is foreboded by all this."},
{"c": "6.2", "n": "33", "i": 27857, "v": "अनभ्रे च महाघोरं स्तनितं श्रूयतेऽनिशम् । वाहनानां च रुदतां प्रपतन्त्यश्रुबिन्दवः ॥", "md": "Even when the sky is cloudless, even then fearful roars are heard there. The animals are all weeping and tears are falling fast from their eyes."},
{"c": "6.3", "t": "व्यास उवाच ।"},
{"c": "6.3", "n": "1", "i": 27858, "v": "खरा गोषु प्रजायन्ते रमन्ते मातृभिः सुताः । अनार्तवं पुष्पफलं दर्शयन्ति वने द्रुमाः ॥", "md": "Vyasa said Asses are being born of cows. Sons hold sexual intercourse with their mothers. The forest trees produce unseasonable flowers and fruits."},
{"c": "6.3", "n": "2", "i": 27859, "v": "गर्भिण्यो राजपुत्र्यश्च जनयन्ति विभीषणान् । क्रव्यादान्पक्षिणश्चैव गोमायूनपरान्मृगान् ॥", "md": "Women who are pregnant and those that are not, are giving birth to monsters, Carnivorous beasts mingle with birds and are feeding together."},
{"c": "6.3", "n": "3", "i": 27860, "v": "त्रिविषाणाश्चतुर्नेत्राः पञ्चपादा द्विमेहनाः । द्विशीर्षाश्च द्विपुच्छाश्च दंष्ट्रिणः पशवोऽशिवाः ॥", "md": "Inauspicious beasts, some having three horns, some having four eyes, some five legs, some two sexual organs, some two heads, some two tails, and some fearful teeth."},
{"c": "6.3", "n": "4", "i": 27861, "v": "जायन्ते विवृतास्याश्च व्याहरन्तोऽशिवा गिरः । त्रिपदाः शिखिनस्तार्क्ष्याश्चतुर्दंष्ट्रा विषाणिनः ॥", "md": "Are born with mounts wide open : they are emitting fearful cries. Horses with three legs, with crests, with four teeth and with horns are also born."},
{"c": "6.3", "n": "5", "i": 27862, "v": "तथैवान्याश्च दृश्यन्ते स्त्रियश्च ब्रह्मवादिनाम् । वैनतेयान्मयूरांश्च जनयन्त्यः पुरे तव ॥", "md": "O king, the wives of many Brahmavadins in your city are seen to give birth to Garuda's and pea-cocks."},
{"c": "6.3", "n": "6", "i": 27863, "v": "गोवत्सं वडवा सूते श्वा सृगालं महीपते । क्रकराञ्शारिकाश्चैव शुकांश्चाशुभवादिनः ॥", "md": "O king, the mare gives birth to calves the bitch to jackals. Cooks, antelopes and parrots are all sending forth inauspicious notes."},
{"c": "6.3", "n": "7", "i": 27864, "v": "स्त्रियः काश्चित्प्रजायन्ते चतस्रः पञ्च कन्यकाः । ता जातमात्रा नृत्यन्ति गायन्ति च हसन्ति च ॥", "md": "Women give birth to four or five daughters all at a time, and these, as soon as born, dance, sing, and laugh."},
{"c": "6.3", "n": "8", "i": 27865, "v": "पृथग्जनस्य कुडकाः स्तनपाः स्तेनवेश्मनि । नृत्यन्ति परिगायन्ति वेदयन्तो महद्भयम् ॥", "md": "The men of the lowest castes laugh, and dance and sign and thus indicate fearful evils."},
{"c": "6.3", "n": "9", "i": 27866, "v": "प्रतिमाश्चालिखन्त्यन्ये सशस्त्राः कालचोदिताः । अन्योन्यमभिधावन्ति शिशवो दण्डपाणयः । उपरुन्धन्ति कृत्वा च नगराणि युयुत्सवः ॥", "md": "Infants as if drawn by death are painting armed images. They are running against one another with maces in their hands."},
{"c": "6.3", "n": "10", "i": 27867, "v": "पद्मोत्पलानि वृक्षेषु जायन्ते कुमुदानि च । विष्वग्वाताश्च वान्त्युग्रा रजो न व्युपशाम्यति ॥"},
{"c": "6.3", "n": "11", "i": 27868, "v": "अभीक्ष्णं कम्पते भूमिरर्कं राहुस्तथाग्रसत् । श्वेतो ग्रहस्तथा चित्रां समतिक्रम्य तिष्ठति ॥"},
{"c": "6.3", "n": "12", "i": 27869, "v": "अभावं हि विशेषेण कुरूणां प्रतिपश्यति । धूमकेतुर्महाघोरः पुष्यमाक्रम्य तिष्ठति ॥"},
{"c": "6.3", "n": "13", "i": 27870, "v": "सेनयोरशिवं घोरं करिष्यति महाग्रहः । मघास्वङ्गारको वक्रः श्रवणे च बृहस्पतिः ॥"},
{"c": "6.3", "n": "14", "i": 27871, "v": "भाग्यं नक्षत्रमाक्रम्य सूर्यपुत्रेण पीड्यते । शुक्रः प्रोष्ठपदे पूर्वे समारुह्य विशां पते । उत्तरे तु परिक्रम्य सहितः प्रत्युदीक्षते ॥", "md": "The planet Shukra rises towards Purva Bhadra. Shining brilliantly and shooting towards the Uttara Bhadra, it looks towards it."},
{"c": "6.3", "n": "15", "i": 27872, "v": "श्यामो ग्रहः प्रज्वलितः सधूमः सहपावकः । ऐन्द्रं तेजस्वि नक्षत्रं ज्येष्ठामाक्रम्य तिष्ठति ॥", "md": "Ketu, blazing up like smoky fire, stops and afflicts the effulgent constellation of Indra."},
{"c": "6.3", "n": "16", "i": 27873, "v": "ध्रुवः प्रज्वलितो घोरमपसव्यं प्रवर्तते । चित्रास्वात्यन्तरे चैव धिष्ठितः परुषो ग्रहः ॥", "md": "The constellation Dhruva, fearfully blazing, advances towards the right. Both the sun and the moon distress Rohini. The terrible planet Rahu has taken up its position between Chitra and Svati (constellations)."},
{"c": "6.3", "n": "17", "i": 27874, "v": "वक्रानुवक्रं कृत्वा च श्रवणे पावकप्रभः । ब्रह्मराशिं समावृत्य लोहिताङ्गो व्यवस्थितः ॥", "md": "Three-bodied planct, effulgent like fire passing in a round and round way stops encircling Shravana over ridden by Brihaspati."},
{"c": "6.3", "n": "18", "i": 27875, "v": "सर्वसस्यप्रतिच्छन्ना पृथिवी फलमालिनी । पञ्चशीर्षा यवाश्चैव शतशीर्षाश्च शालयः ॥", "md": "O great king, the earth that always produce particular crops at particular seasons is simultaneously being overgrown with crops of every season. Every stalk of barely has five years and every stalk of paddy has a hundred."},
{"c": "6.3", "n": "19", "i": 27876, "v": "प्रधानाः सर्वलोकस्य यास्वायत्तमिदं जगत् । ता गावः प्रस्नुता वत्सैः शोणितं प्रक्षरन्त्युत ॥", "md": "Those animals that are the best of all creatures in the world and upon whom depends the preservation of the whole universe, namely kine, when milked after the calves have sucked them give only blood."},
{"c": "6.3", "n": "20", "i": 27877, "v": "निश्चेरुरपिधानेभ्यः खड्गाः प्रज्वलिता भृशम् । व्यक्तं पश्यन्ति शस्त्राणि संग्रामं समुपस्थितम् ॥", "md": "Rays of light are coming out from bows and swords produce great luster. It is evident these weapons see before them the battle as if it has already begun."},
{"c": "6.3", "n": "21", "i": 27878, "v": "अग्निवर्णा यथा भासः शस्त्राणामुदकस्य च । कवचानां ध्वजानां च भविष्यति महान्क्षयः ॥", "md": "The shine of weapons, of the water, of the armours and of the standards looks like fire. A great slaughter of men and beasts is sure to take place."},
{"c": "6.3", "n": "22", "i": 27879, "v": "दिक्षु प्रज्वलितास्याश्च व्याहरन्ति मृगद्विजाः । अत्याहितं दर्शयन्तो वेदयन्ति महद्भयम् ॥", "md": "Animals and birds, on all sides, utter harsh cries with their mouths burning like fire. This forebode fearful evils."},
{"c": "6.3", "n": "23", "i": 27880, "v": "एकपक्षाक्षिचरणः शकुनिः खचरो निशि । रौद्रं वदति संरब्धः शोणितं छर्दयन्मुहुः ॥", "md": "A bird, with only one wing, one eye and onc leg ranges in the sky in the night. It fearfully screamed in anger, as if it wants every body to vomit blood."},
{"c": "6.3", "n": "24", "i": 27881, "v": "ग्रहौ ताम्रारुणशिखौ प्रज्वलन्ताविव स्थितौ । सप्तर्षीणामुदाराणां समवच्छाद्य वै प्रभाम् ॥", "md": "O king of kings, it appears that all weapons are now blazing in great brilliance. But the effulgence of the constellation of the seven Rishis has become dim."},
{"c": "6.3", "n": "25", "i": 27882, "v": "संवत्सरस्थायिनौ च ग्रहौ प्रज्वलितावुभौ । विशाखयोः समीपस्थौ बृहस्पतिशनैश्चरौ ॥", "md": "Those two burning planets namely Brihaspati and Shani have become fixed for a year."},
{"c": "6.3", "n": "26", "i": 27883, "v": "कृत्तिकासु ग्रहस्तीव्रो नक्षत्रे प्रथमे ज्वलन् । वपूंष्यपहरन्भासा धूमकेतुरिव स्थितः ॥"},
{"c": "6.3", "n": "27", "i": 27884, "v": "त्रिषु पूर्वेषु सर्वेषु नक्षत्रेषु विशां पते । बुधः संपततेऽभीक्ष्णं जनयन्सुमहद्भयम् ॥", "md": "All these bring in a war, which is characterised by many weeping. The constellations are divided into three classes. Upon one or the other of each class evil planet has shed its influence. All this forebodes terrible consequences."},
{"c": "6.3", "n": "28", "i": 27885, "v": "चतुर्दशीं पञ्चदशीं भूतपूर्वां च षोडशीम् । इमां तु नाभिजानामि अमावास्यां त्रयोदशीम् ॥", "md": "A lunar fortnight has hither to consisted of fourteen days, or fifteen days or sixteen days. But on the thirteenth day and in the course of the same month two eclipses have taken place."},
{"c": "6.3", "n": "29", "i": 27886, "v": "चन्द्रसूर्यावुभौ ग्रस्तावेकमासे त्रयोदशीम् । अपर्वणि ग्रहावेतौ प्रजाः संक्षपयिष्यतः ॥", "md": "Three lunation's, meeting twice or thrice in one and the same fortnight and on the thirteenth day, therefore, from the first luxation, according as it is the day of the fullmoon or the new-moon, the moon and the sun are devoured by Rahu. This forebodes a great slaughter (of creatures)."},
{"c": "6.3", "n": "30", "i": 27887, "v": "रजोवृता दिशः सर्वाः पांसुवर्षैः समन्ततः । उत्पातमेघा रौद्राश्च रात्रौ वर्षन्ति शोणितम् ॥", "md": "All direction of the earth, covered by showers of dust appears greatly inauspicious. Fearful clouds, foreboding evil, pour showers of blood in the night."},
{"c": "6.3", "n": "31", "i": 27888, "v": "मांसवर्षं पुनस्तीव्रमासीत्कृष्णचतुर्दशीम् । अर्धरात्रे महाघोरमतृप्यंस्तत्र राक्षसाः ॥", "md": "The sun and the moon therefore undergoing eclipses on unusual days willing in a great slaughter of all creatures on earth. Even the Rakshasas drinking mouthful of blood are not satiated."},
{"c": "6.3", "n": "32", "i": 27889, "v": "प्रतिस्रोतोऽवहन्नद्यः सरितः शोणितोदकाः । फेनायमानाः कूपाश्च नर्दन्ति वृषभा इव । पतन्त्युल्काः सनिर्घाताः शुष्काशनिविमिश्रिताः ॥", "md": "The great rivers flow in opposite directions. The waters of rivers have turned into blood,"},
{"c": "6.3", "n": "33", "i": 27890, "v": "अद्य चैव निशां व्युष्टामुदये भानुराहतः । ज्वलन्तीभिर्महोल्काभिश्चतुर्भिः सर्वतोदिशम् ॥"},
{"c": "6.3", "n": "34", "i": 27891, "v": "आदित्यमुपतिष्ठद्भिस्तत्र चोक्तं महर्षिभिः । भूमिपालसहस्राणां भूमिः पास्यति शोणितम् ॥"},
{"c": "6.3", "n": "35", "i": 27892, "v": "कैलासमन्दराभ्यां तु तथा हिमवतो गिरेः । सहस्रशो महाशब्दं शिखराणि पतन्ति च ॥"},
{"c": "6.3", "n": "36", "i": 27893, "v": "महाभूता भूमिकम्पे चतुरः सागरान्पृथक् । वेलामुद्वर्तयन्ति स्म क्षोभयन्तः पुनः पुनः ॥"},
{"c": "6.3", "n": "37", "i": 27894, "v": "वृक्षानुन्मथ्य वान्त्युग्रा वाताः शर्करकर्षिणः । पतन्ति चैत्यवृक्षाश्च ग्रामेषु नगरेषु च ॥", "md": "Having exceedingly swelled, seem ready to overflow their banks in order to afflict the earth. Fearful winds with stones are blowing crushing all the trees."},
{"c": "6.3", "n": "38", "i": 27895, "v": "पीतलोहितनीलश्च ज्वलत्यग्निर्हुतो द्विजैः । वामार्चिः शावगन्धी च धूमप्रायः खरस्वनः । स्पर्शा गन्धा रसाश्चैव विपरीता महीपते ॥", "md": "When the Brahmanas pour sacrificial libations on fire, it now becomes blue or red or yellow. Its flame turns towards the left, and produces a bad odor accompanied by loud sounds."},
{"c": "6.3", "n": "39", "i": 27896, "v": "धूमायन्ते ध्वजा राज्ञां कम्पमाना मुहुर्मुहुः । मुञ्चन्त्यङ्गारवर्षाणि भेर्योऽथ पटहास्तथा ॥", "md": "O kings, touch, smell and taste have become quite the contrary. The standards of the warriors often tremble and they send forth smoke. Drums and cymbals cast off showers of coat dust."},
{"c": "6.3", "n": "40", "i": 27897, "v": "प्रासादशिखराग्रेषु पुरद्वारेषु चैव हि । गृध्राः परिपतन्त्युग्रा वामं मण्डलमाश्रिताः ॥"},
{"c": "6.3", "n": "41", "i": 27898, "v": "पक्वापक्वेति सुभृशं वावाश्यन्ते वयांसि च । निलीयन्ते ध्वजाग्रेषु क्षयाय पृथिवीक्षिताम् ॥"},
{"c": "6.3", "n": "42", "i": 27899, "v": "ध्यायन्तः प्रकिरन्तश्च वालान्वेपथुसंयुताः । रुदन्ति दीनास्तुरगा मातङ्गाश्च सहस्रशः ॥", "md": "They are sitting on the tops of standards foreboding the destruction of the kings. Poor elephants run hither and thither throwing off urine and excreta. The horses all melancholy, while the elephants are going into the water."},
{"c": "6.3", "n": "43", "i": 27900, "v": "एतच्छ्रुत्वा भवानत्र प्राप्तकालं व्यवस्यताम् । यथा लोकः समुच्छेदं नायं गच्छेत भारत ॥", "md": "Having heard all this, O descendant of Bharata, do what is proper, so that the world may not meet with extermination. are"},
{"c": "6.3", "t": "वैशंपायन उवाच ।"},
{"c": "6.3", "n": "44", "i": 27901, "v": "पितुर्वचो निशम्यैतद्धृतराष्ट्रोऽब्रवीदिदम् । दिष्टमेतत्पुरा मन्ये भविष्यति न संशयः ॥", "md": "Dhritarashtra said Having heard the words of father Dhritarashtra said: It is my belief that all this has been previously ordained."},
{"c": "6.3", "n": "45", "i": 27902, "v": "क्षत्रियाः क्षत्रधर्मेण वध्यन्ते यदि संयुगे । वीरलोकं समासाद्य सुखं प्राप्स्यन्ति केवलम् ॥", "md": "If the kings according to the duties of Kshatriyas die in battle, they will then go to the regions reserved for heroes and thus obtain eternal happiness only."},
{"c": "6.3", "n": "46", "i": 27903, "v": "इह कीर्तिं परे लोके दीर्घकालं महत्सुखम् । प्राप्स्यन्ति पुरुषव्याघ्राः प्राणांस्त्यक्त्वा महाहवे ॥", "md": "If these foremost of men abandon their lives in a great battle, they will acquire fame in this world and great and eternal happiness in the world ncxi."},
{"c": "6.4", "t": "वैशंपायन उवाच ।"},
{"c": "6.4", "n": "1", "i": 27904, "v": "एवमुक्तो मुनिस्तत्त्वं कवीन्द्रो राजसत्तम । पुत्रेण धृतराष्ट्रेण ध्यानमन्वगमत्परम् ॥", "md": "Vaishampayana said O foremost of kings, having been thus addressed by his son Dhritarashtra, that best of poets, that Rishi Vyasa, concentrated his mind in great meditation."},
{"c": "6.4", "n": "2", "i": 27905, "v": "पुनरेवाब्रवीद्वाक्यं कालवादी महातपाः । असंशयं पार्थिवेन्द्र कालः संक्षिपते जगत् ॥", "md": "Having meditated for a moment, Vyasa thus again spoke, O king of kings, “there is no doubt that Time destroys the Universe."},
{"c": "6.4", "n": "3", "i": 27906, "v": "सृजते च पुनर्लोकान्नेह विद्यति शाश्वतम् । ज्ञातीनां च कुरूणां च संबन्धिसुहृदां तथा ॥", "md": "It is Time also which creates the worlds. There is nothing here on earth which is everlasting. Therefore show the path of virtue। to the Kurus, to your relations, your kinsmen and friends. You are the proper person to restrain them. It is said that slaughter of kinsmen is sinful. Do not act in a way which would be disagreeable to me."},
{"c": "6.4", "n": "4", "i": 27907, "v": "धर्म्यं देशय पन्थानं समर्थो ह्यसि वारणे । क्षुद्रं ज्ञातिवधं प्राहुर्मा कुरुष्व ममाप्रियम् ॥", "md": "It is Time also which creates the worlds. There is nothing here on earth which is everlasting. Therefore show the path of virtue। to the Kurus, to your relations, your kinsmen and friends. You are the proper person to restrain them. It is said that slaughter of kinsmen is sinful. Do not act in a way which would be disagreeable to me."},
{"c": "6.4", "n": "5", "i": 27908, "v": "कालोऽयं पुत्ररूपेण तव जातो विशां पते । न वधः पूज्यते वेदे हितं नैतत्कथंचन ॥", "md": "O king, Death himself, has taken birth in the form of your son. Slaughter is never spoken high of in the Vedas. It can never produce any good."},
{"c": "6.4", "n": "6", "i": 27909, "v": "हन्यात्स एव यो हन्यात्कुलधर्मं स्वकां तनुम् । कालेनोत्पथगन्तासि शक्ये सति यथापथि ॥", "md": "The custom of a family brings about his own ruin who destroys it resembling his own body. For the destruction of this race as well as that of kings, it is (no doubt). Time that leads you to this wrong path although you are capable to withstand it. O king, in the shape of a kingdom, a great calamity has befallen you."},
{"c": "6.4", "n": "7", "i": 27910, "v": "कुलस्यास्य विनाशाय तथैव च महीक्षिताम् । अनर्थो राज्यरूपेण त्यज्यतामसुखावहः ॥", "md": "The custom of a family brings about his own ruin who destroys it resembling his own body. For the destruction of this race as well as that of kings, it is (no doubt). Time that leads you to this wrong path although you are capable to withstand it. O king, in the shape of a kingdom, a great calamity has befallen you."},
{"c": "6.4", "n": "8", "i": 27911, "v": "लुप्तप्रज्ञः परेणासि धर्मं दर्शय वै सुतान् । किं ते राज्येन दुर्धर्ष येन प्राप्तोऽसि किल्बिषम् ॥", "md": "Your virtue suffers a great diminution. Show to your son what is virtuous. O invincible hero, of what value is a kingdom that brings in sin?"},
{"c": "6.4", "n": "9", "i": 27912, "v": "यशो धर्मं च कीर्तिं च पालयन्स्वर्गमाप्स्यसि । लभन्तां पाण्डवा राज्यं शमं गच्छन्तु कौरवाः ॥", "md": "Protect your good name, your virtue and your fame. You will then be able to obtain heaven. Let the Pandavas have their kingdom and let the entire Kuru race have the peace.”"},
{"c": "6.4", "n": "10", "i": 27913, "v": "एवं ब्रुवति विप्रेन्द्रे धृतराष्ट्रोऽम्बिकासुतः । आक्षिप्य वाक्यं वाक्यज्ञो वाक्पथेनाप्ययात्पुनः ॥", "md": "When that foremost of Brahmanas (Vyasa) was thus speaking in a sorrowful tone, the son of Ambika, accomplished in speech, king Dhritarashtra, thus spoke to him."},
{"c": "6.4", "t": "धृतराष्ट्र उवाच ।"},
{"c": "6.4", "n": "11", "i": 27914, "v": "यथा भवान्वेद तथास्मि वेत्ता; भावाभावौ विदितौ मे यथावत् । स्वार्थे हि संमुह्यति तात लोको; मां चापि लोकात्मकमेव विद्धि ॥", "md": "Dhritarashtra said My knowledge of life and death is the same as yours. The truth of this is well known to me. But men lose (good) judgement in things which concern their interest. O sire, know me to be an ordinary man."},
{"c": "6.4", "n": "12", "i": 27915, "v": "प्रसादये त्वामतुलप्रभावं; त्वं नो गतिर्दर्शयिता च धीरः । न चापि ते वशगा मे महर्षे; न कल्मषं कर्तुमिहार्हसे माम् ॥"},
{"c": "6.4", "n": "13", "i": 27916, "v": "त्वं हि धर्मः पवित्रं च यशः कीर्तिर्धृतिः स्मृतिः । कुरूणां पाण्डवानां च मान्यश्चासि पितामहः ॥"},
{"c": "6.4", "t": "व्यास उवाच ।"},
{"c": "6.4", "n": "14", "i": 27917, "v": "वैचित्रवीर्य नृपते यत्ते मनसि वर्तते । अभिधत्स्व यथाकामं छेत्तास्मि तव संशयम् ॥", "md": "Vyasa said O son of Vichitravirya, tell me openly what is in your mind. I shall remove your doubts."},
{"c": "6.4", "t": "धृतराष्ट्र उवाच ।"},
{"c": "6.4", "n": "15", "i": 27918, "v": "यानि लिङ्गानि संग्रामे भवन्ति विजयिष्यताम् । तानि सर्वाणि भगवञ्श्रोतुमिच्छामि तत्त्वतः ॥", "md": "Dhritarashtra said O reverend sir, I desire to hear from you all those signs that happier before those that become victorious in battle."},
{"c": "6.4", "t": "व्यास उवाच ।"},
{"c": "6.4", "n": "16", "i": 27919, "v": "प्रसन्नभाः पावक ऊर्ध्वरश्मिः; प्रदक्षिणावर्तशिखो विधूमः । पुण्या गन्धाश्चाहुतीनां प्रवान्ति; जयस्यैतद्भाविनो रूपमाहुः ॥", "md": "Vyasa said The sacred fire assumes a cheerful luster. Its light rises upwards. Its flames bend towards the right. It blazes forth without any smoke. The libations poured in it produce sweet fragrance. These are said to be the indications of future success."},
{"c": "6.4", "n": "17", "i": 27920, "v": "गम्भीरघोषाश्च महास्वनाश्च; शङ्खा मृदङ्गाश्च नदन्ति यत्र । विशुद्धरश्मिस्तपनः शशी च; जयस्यैतद्भाविनो रूपमाहुः ॥", "md": "The conchs and cymbals produce deep and loud sounds, the sun and the moon give forth pure rays. These are said to be the indications of future success."},
{"c": "6.4", "n": "18", "i": 27921, "v": "इष्टा वाचः पृष्ठतो वायसानां; संप्रस्थितानां च गमिष्यतां च । ये पृष्ठतस्ते त्वरयन्ति राज;न्ये त्वग्रतस्ते प्रतिषेधयन्ति ॥", "md": "Flying or sitting crows utter agreeable cries. Those warriors that are behind urge those that are in front to advance."},
{"c": "6.4", "n": "19", "i": 27922, "v": "कल्याणवाचः शकुना राजहंसाः; शुकाः क्रौञ्चाः शतपत्राश्च यत्र । प्रदक्षिणाश्चैव भवन्ति संख्ये; ध्रुवं जयं तत्र वदन्ति विप्राः ॥", "md": "When vultures, swans, parrots, cranes, and woodpeckers utter delightful cries and go towards the right, the Brahmanas say that victory in such cases is certain."},
{"c": "6.4", "n": "20", "i": 27923, "v": "अलंकारैः कवचैः केतुभिश्च; मुखप्रसादैर्हेमवर्णैश्च नॄणाम् । भ्राजिष्मती दुष्प्रतिप्रेक्षणीया; येषां चमूस्ते विजयन्ति शत्रून् ॥", "md": "Those, whose ornaments, armours and standards and their bright shields become incapable of being stared at, always conquei their enemies."},
{"c": "6.4", "n": "21", "i": 27924, "v": "हृष्टा वाचस्तथा सत्त्वं योधानां यत्र भारत । न म्लायन्ते स्रजश्चैव ते तरन्ति रणे रिपून् ॥", "md": "Those, that send forth cheerful shouts, o descendant of Bharata, those warriors, whose courage is not damped and whose garlands do not fade, always cross the ocean of battle."},
{"c": "6.4", "n": "22", "i": 27925, "v": "इष्टो वातः प्रविष्टस्य दक्षिणा प्रविविक्षतः । पश्चात्संसाधयत्यर्थं पुरस्तात्प्रतिषेधते ॥", "md": "Those who wishing to enter into the ranks of the foe, utter even kind words and those who warn the foe before striking always obtain victory."},
{"c": "6.4", "n": "23", "i": 27926, "v": "शब्दरूपरसस्पर्शगन्धाश्चाविष्कृताः शुभाः । सदा योधाश्च हृष्टाश्च येषां तेषां ध्रुवं जयः ॥", "md": "When the objects of hearing, seeing, tasting, touching and smelling do not undergo any change and become auspicious and if there is joy amongst the warriors at all time, it indicates victory."},
{"c": "6.4", "n": "24", "i": 27927, "v": "अन्वेव वायवो वान्ति तथाभ्राणि वयांसि च । अनुप्लवन्ते मेघाश्च तथैवेन्द्रधनूंषि च ॥", "md": "O king, these are the indications of victory, namely the winds, the clouds and the birds all become favourable, and the clouds and rainbows that pour beneficial showers."},
{"c": "6.4", "n": "25", "i": 27928, "v": "एतानि जयमानानां लक्षणानि विशां पते । भवन्ति विपरीतानि मुमूर्षूणां जनाधिप ॥", "md": "O king, these are the indications that armies would secure success, while, O king, all these become quite the conirary in the case of those that are on the point of death."},
{"c": "6.4", "n": "26", "i": 27929, "v": "अल्पायां वा महत्यां वा सेनायामिति निश्चितम् । हर्षो योधगणस्यैकं जयलक्षणमुच्यते ॥", "md": "Whether the army be small or large cheerfulness of its soldiers is said to be a certain sign of its winning victory."},
{"c": "6.4", "n": "27", "i": 27930, "v": "एको दीर्णो दारयति सेनां सुमहतीमपि । तं दीर्णमनुदीर्यन्ते योधाः शूरतमा अपि ॥", "md": "One soldier, struck with panic, can cause a large army to be alarmed and to take to flight, it causes even the bravest of warriors to be frightened."},
{"c": "6.4", "n": "28", "i": 27931, "v": "दुर्निवारतमा चैव प्रभग्ना महती चमूः । अपामिव महावेगस्त्रस्ता मृगगणा इव ॥", "md": "If a large ariny is once broken up and rouled, it cannot be easily rallied like a herd of deer in a fright or a mighty current of waters (in rains)."},
{"c": "6.4", "n": "29", "i": 27932, "v": "नैव शक्या समाधातुं संनिपाते महाचमूः । दीर्णा इत्येव दीर्यन्ते योधाः शूरतमा अपि । भीतान्भग्नांश्च संप्रेक्ष्य भयं भूयो विवर्धते ॥"},
{"c": "6.4", "n": "30", "i": 27933, "v": "प्रभग्ना सहसा राजन्दिशो विभ्रामिता परैः । नैव स्थापयितुं शक्या शूरैरपि महाचमूः ॥"},
{"c": "6.4", "n": "31", "i": 27934, "v": "संभृत्य महतीं सेनां चतुरङ्गां महीपतिः । उपायपूर्वं मेधावी यतेत सततोत्थितः ॥"},
{"c": "6.4", "n": "32", "i": 27935, "v": "उपायविजयं श्रेष्ठमाहुर्भेदेन मध्यमम् । जघन्य एष विजयो यो युद्धेन विशां पते । महादोषः संनिपातस्ततो व्यङ्गः स उच्यते ॥", "md": "It is said that the success that is obtained by negotiations and other means is the best. That which is secured by creating disunion (amongst the enemy) is but indifferent. O king, the success that is secured by battle is the worst."},
{"c": "6.4", "n": "33", "i": 27936, "v": "परस्परज्ञाः संहृष्टा व्यवधूताः सुनिश्चिताः । पञ्चाशदपि ये शूरा मथ्नन्ति महतीं चमूम् । अथ वा पञ्च षट्सप्त विजयन्त्यनिवर्तिनः ॥", "md": "There are many evils in battle; the first and the foremost is slaughter. Even fifty brave men who know one another, who are not dispirited, who are free from family ties and who are firmly resolved can defeat a large ariny. Even fire, six or seven, who do not retreat can obtain victory."},
{"c": "6.4", "n": "34", "i": 27937, "v": "न वैनतेयो गरुडः प्रशंसति महाजनम् । दृष्ट्वा सुपर्णोपचितिं महतीमपि भारत ॥", "md": "O descendant of Bharata, Vinata's son Garuda never asks the assistance of many followers when he sees even a large number of birds."},
{"c": "6.4", "n": "35", "i": 27938, "v": "न बाहुल्येन सेनाया जयो भवति भारत । अध्रुवो हि जयो नाम दैवं चात्र परायणम् । जयन्तो ह्यपि संग्रामे क्षयवन्तो भवन्त्युत ॥", "md": "Therefore the strength of number of an army is not always the cause of victory. Victory is always uncertain. It depends on chance. Even those that obtain victory have to suffer loss."},
{"c": "6.5", "t": "वैशंपायन उवाच ।"},
{"c": "6.5", "n": "1", "i": 27939, "v": "एवमुक्त्वा ययौ व्यासो धृतराष्ट्राय धीमते । धृतराष्ट्रोऽपि तच्छ्रुत्वा ध्यानमेवान्वपद्यत ॥", "md": "Vaishampayana said Having thus spoken to Dhritarashtra Vyasa went away. Having heard these words, Dhritarashtra also reflected in silence."},
{"c": "6.5", "n": "2", "i": 27940, "v": "स मुहूर्तमिव ध्यात्वा विनिःश्वस्य मुहुर्मुहुः । संजयं संशितात्मानमपृच्छद्भरतर्षभ ॥", "md": "Having reflected for a moment, he sighed again and again. O foremost of the Bharata race, the king then thus spoke to the selfcontrolled Sanjaya."},
{"c": "6.5", "n": "3", "i": 27941, "v": "संजयेमे महीपालाः शूरा युद्धाभिनन्दिनः । अन्योन्यमभिनिघ्नन्ति शस्त्रैरुच्चावचैरपि ॥", "md": "Dhritarashtra said O Sanjaya, these kings, these rulers of carth, so brave and so cheerful in battle, are eager to strike one another with various kinds of weapon."},
{"c": "6.5", "n": "4", "i": 27942, "v": "पार्थिवाः पृथिवीहेतोः समभित्यक्तजीविताः । न च शाम्यन्ति निघ्नन्तो वर्धयन्तो यमक्षयम् ॥", "md": "They are not to be restrained. They striking one another and giving up their lives will increase the population of the abode of Yama."},
{"c": "6.5", "n": "5", "i": 27943, "v": "भौममैश्वर्यमिच्छन्तो न मृष्यन्ते परस्परम् । मन्ये बहुगुणा भूमिस्तन्ममाचक्ष्व संजय ॥", "md": "Being desirous to obtain prosperity of earth, they cannot bear the sight of one another. I therefore think that the earth must possess many attributes. O Sanjaya, tell me all this."},
{"c": "6.5", "n": "6", "i": 27944, "v": "बहूनि च सहस्राणि प्रयुतान्यर्बुदानि च । कोट्यश्च लोकवीराणां समेताः कुरुजाङ्गले ॥", "md": "Many thousands, many millions, many tens of millions, many hundreds of millions of warriors have assembled at Kurukshetra."},
{"c": "6.5", "n": "7", "i": 27945, "v": "देशानां च परीमाणं नगराणां च संजय । श्रोतुमिच्छामि तत्त्वेन यत एते समागताः ॥", "md": "O Sanjaya, I desire to hear in great detail about the situations and dimensions of those countries and cities from which they have come."},
{"c": "6.5", "n": "8", "i": 27946, "v": "दिव्यबुद्धिप्रदीपेन युक्तस्त्वं ज्ञानचक्षुषा । प्रसादात्तस्य विप्रर्षेर्व्यासस्यामिततेजसः ॥", "md": "Through the grace of that immeasurably powerful Rishi Vyasa, you now possess the lamp of celestial vision and the eye of knowledge."},
{"c": "6.5", "t": "संजय उवाच ।"},
{"c": "6.5", "n": "9", "i": 27947, "v": "यथाप्रज्ञं महाप्राज्ञ भौमान्वक्ष्यामि ते गुणान् । शास्त्रचक्षुरवेक्षस्व नमस्ते भरतर्षभ ॥", "md": "Sanjaya said O greatly wise one, I shall narrate to you the merits of the earth according to my knowledge. See them with your eye of scriptural wisdom. O foremost of the Bharata race, I bow to you."},
{"c": "6.5", "n": "10", "i": 27948, "v": "द्विविधानीह भूतानि त्रसानि स्थावराणि च । त्रसानां त्रिविधा योनिरण्डस्वेदजरायुजाः ॥", "md": "Creatures in this world are of two kinds, namely mobile and immobile. Mobile creatures are three kinds, namely O viperous O viviparous O heat and damp produced."},
{"c": "6.5", "n": "11", "i": 27949, "v": "त्रसानां खलु सर्वेषां श्रेष्ठा राजञ्जरायुजाः । जरायुजानां प्रवरा मानवाः पशवश्च ये ॥", "md": "O king, among mobile creatures, those that are viviparous are certainly the foremost. Among viviparous man is certainly the foremost, and next to man is animal."},
{"c": "6.5", "n": "12", "i": 27950, "v": "नानारूपाणि बिभ्राणास्तेषां भेदाश्चतुर्दश । अरण्यवासिनः सप्त सप्तैषां ग्रामवासिनः ॥", "md": "O king, animals of various forms are of fourteen kinds. O king, O lord of earth, these fourteen are the domestic and wild animals mentioned in the Vedas and on which the sacrifice rests."},
{"c": "6.5", "n": "13", "i": 27951, "v": "सिंहव्याघ्रवराहाश्च महिषा वारणास्तथा । ऋक्षाश्च वानराश्चैव सप्तारण्याः स्मृता नृप ॥"},
{"c": "6.5", "n": "14", "i": 27952, "v": "गौरजो मनुजो मेषो वाज्यश्वतरगर्दभाः । एते ग्राम्याः समाख्याताः पशवः सप्त साधुभिः ॥", "md": ") Cows, goats, sheep, men, horses, mules and donkey i.e. seven animals are considered to be domestic by the learned men. O king! Thus, the grand total of village dweller and forest dwellers (Vanavasi) is fourteen in number i.e. these are fourteen animals."},
{"c": "6.5", "n": "15", "i": 27953, "v": "एते वै पशवो राजन्ग्राम्यारण्याश्चतुर्दश । वेदोक्ताः पृथिवीपाल येषु यज्ञाः प्रतिष्ठिताः ॥", "md": "O king, animals of various forms are of fourteen kinds. O king, O lord of earth, these fourteen are the domestic and wild animals mentioned in the Vedas and on which the sacrifice rests."},
{"c": "6.5", "n": "16", "i": 27954, "v": "ग्राम्याणां पुरुषः श्रेष्ठः सिंहश्चारण्यवासिनाम् । सर्वेषामेव भूतानामन्योन्येनाभिजीवनम् ॥", "md": "Among creatures that are domestic man is the foremost; lions are the foremost of all wild animals. All creatures keep themselves up by living upon one another."},
{"c": "6.5", "n": "17", "i": 27955, "v": "उद्भिज्जाः स्थावराः प्रोक्तास्तेषां पञ्चैव जातयः । वृक्षगुल्मलतावल्ल्यस्त्वक्सारास्तृणजातयः ॥", "md": "The immovable are cailed Udbhijas. They have five species (Jati). These are-tree, shrub, creeper, plants (valli) and tvaksara (bamboo etc.). These all species are in the category (class) of straws."},
{"c": "6.5", "n": "18", "i": 27956, "v": "एषां विंशतिरेकोना महाभूतेषु पञ्चसु । चतुर्विंशतिरुद्दिष्टा गायत्री लोकसंमता ॥", "md": "Mobile and immobile creatures are thus of nineteen kinds. Their universal constituents are five. Thus they are twenty four in all. They are called Gayatri as is well known to all."},
{"c": "6.5", "n": "19", "i": 27957, "v": "य एतां वेद गायत्रीं पुण्यां सर्वगुणान्विताम् । तत्त्वेन भरतश्रेष्ठ स लोकान्न प्रणश्यति ॥", "md": "O best of the Bharata race, he who knows these to be the true sacred Gayatri which possesses every virtue, is not liable to worldly destruction."},
{"c": "6.5", "n": "20", "i": 27958, "v": "भूमौ हि जायते सर्वं भूमौ सर्वं प्रणश्यति । भूमिः प्रतिष्ठा भूतानां भूमिरेव परायणम् ॥", "md": "Every thing rises from the earth and when destroyed every thing goes into her. The earth is the stay and the refuge of all creatures. The earth is eternal."},
{"c": "6.5", "n": "21", "i": 27959, "v": "यस्य भूमिस्तस्य सर्वं जगत्स्थावरजङ्गमम् । तत्राभिगृद्धा राजानो विनिघ्नन्तीतरेतरम् ॥", "md": "He who possesses the earth possesses the entire universe with its mobile and immobile creatures. It is for this kings long to possess the earth and thus kill one another."},
{"c": "6.6", "t": "धृतराष्ट्र उवाच ।"},
{"c": "6.6", "n": "1", "i": 27960, "v": "नदीनां पर्वतानां च नामधेयानि संजय । तथा जनपदानां च ये चान्ये भूमिमाश्रिताः ॥", "md": "Dhritarashtra said O Sanjaya, O man learned in the measures of all things, tell me in detail the names of rivers and mountains and of provinces and all other things that are on earth and the dimensions of the whole earth and of the forest."},
{"c": "6.6", "n": "2", "i": 27961, "v": "प्रमाणं च प्रमाणज्ञ पृथिव्या अपि सर्वशः । निखिलेन समाचक्ष्व काननानि च संजय ॥", "md": "Dhritarashtra said O Sanjaya, O man learned in the measures of all things, tell me in detail the names of rivers and mountains and of provinces and all other things that are on earth and the dimensions of the whole earth and of the forest."},
{"c": "6.6", "t": "संजय उवाच ।"},
{"c": "6.6", "n": "3", "i": 27962, "v": "पञ्चेमानि महाराज महाभूतानि संग्रहात् । जगत्स्थितानि सर्वाणि समान्याहुर्मनीषिणः ॥", "md": "Sanjaya said O king of kings, the wise call all things in the universe as equal in consequences of the presence of the five elements (in them)."},
{"c": "6.6", "n": "4", "i": 27963, "v": "भूमिरापस्तथा वायुरग्निराकाशमेव च । गुणोत्तराणि सर्वाणि तेषां भूमिः प्रधानतः ॥", "md": "These elements are the ether, air, fire, water, and earth. Their attributes are sound, touch, vision, taste and smell. Every one of these elements possesses the attributes and the attributes of things that come to it. Therefore the earth is the foremost of all, possessing as it does the attributes of all the other four. Thus say the Rishis who know the truth."},
{"c": "6.6", "n": "5", "i": 27964, "v": "शब्दः स्पर्शश्च रूपं च रसो गन्धश्च पञ्चमः । भूमेरेते गुणाः प्रोक्ता ऋषिभिस्तत्त्ववेदिभिः ॥", "md": "These elements are the ether, air, fire, water, and earth. Their attributes are sound, touch, vision, taste and smell. Every one of these elements possesses the attributes and the attributes of things that come to it. Therefore the earth is the foremost of all, possessing as it does the attributes of all the other four. Thus say the Rishis who know the truth."},
{"c": "6.6", "n": "6", "i": 27965, "v": "चत्वारोऽप्सु गुणा राजन्गन्धस्तत्र न विद्यते । शब्दः स्पर्शश्च रूपं च तेजसोऽथ गुणास्त्रयः । शब्दः स्पर्शश्च वायोस्तु आकाशे शब्द एव च ॥", "md": "O king, there are four attributes in water. It has no scent. Fire has three attributes, namely sound, touch and vision."},
{"c": "6.6", "n": "7", "i": 27966, "v": "एते पञ्च गुणा राजन्महाभूतेषु पञ्चसु । वर्तन्ते सर्वलोकेषु येषु लोकाः प्रतिष्ठिताः ॥", "md": "Air has only sound and touch whereas ether has sound alone. O king, these five attributes exist in the five principle elements."},
{"c": "6.6", "n": "8", "i": 27967, "v": "अन्योन्यं नाभिवर्तन्ते साम्यं भवति वै यदा । यदा तु विषमीभावमाविशन्ति परस्परम् । तदा देहैर्देहवन्तो व्यतिरोहन्ति नान्यथा ॥", "md": "When these (elements), not existing in the natural state, exist with one another, then all creatures without any deviation spring into life with various sorts of bodies."},
{"c": "6.6", "n": "9", "i": 27968, "v": "आनुपूर्व्याद्विनश्यन्ति जायन्ते चानुपूर्वशः । सर्वाण्यपरिमेयानि तदेषां रूपमैश्वरम् ॥", "md": "The elements are destroyed in the order of the one succeeding the one that proceeds. They also spring into existence, one arising from one before it. All these are immeasurable, their forms being Brahma himself."},
{"c": "6.6", "n": "10", "i": 27969, "v": "तत्र तत्र हि दृश्यन्ते धातवः पाञ्चभौतिकाः । तेषां मनुष्यास्तर्केण प्रमाणानि प्रचक्षते ॥", "md": "Creatures consisting of the five elements are seen in the universe. Men try to know their proportions by exercising their reason."},
{"c": "6.6", "n": "11", "i": 27970, "v": "अचिन्त्याः खलु ये भावा न तांस्तर्केण साधयेत् । प्रकृतिभ्यः परं यत्तु तदचिन्त्यस्य लक्षणम् ॥", "md": "Those matters that are inconceivable can never be solved by reason. What is above nature is an indication that it is inconceivable."},
{"c": "6.6", "n": "12", "i": 27971, "v": "सुदर्शनं प्रवक्ष्यामि द्वीपं ते कुरुनन्दन । परिमण्डलो महाराज द्वीपोऽसौ चक्रसंस्थितः ॥", "md": "O descendant of Kuru, I shall now describe to you the island called Sudarshana. O king, this island is circular like a wheel."},
{"c": "6.6", "n": "13", "i": 27972, "v": "नदीजलप्रतिच्छन्नः पर्वतैश्चाभ्रसंनिभैः । पुरैश्च विविधाकारै रम्यैर्जनपदैस्तथा ॥", "md": "It abounds in rivers and other waters, in mountains that look like masses of clouds, and in cities and in many charming provinces."},
{"c": "6.6", "n": "14", "i": 27973, "v": "वृक्षैः पुष्पफलोपेतैः संपन्नधनधान्यवान् । लावणेन समुद्रेण समन्तात्परिवारितः ॥", "md": "It is full of trecs covered with flowers and fruits and with crops of various kinds and with many other rich things. It is surrounded on all sides with the salt sea."},
{"c": "6.6", "n": "15", "i": 27974, "v": "यथा च पुरुषः पश्येदादर्शे मुखमात्मनः । एवं सुदर्शनद्वीपो दृश्यते चन्द्रमण्डले ॥", "md": "As a man can see his face in a mirror, so is the island called Sudarshana seen in the lunar disc."},
{"c": "6.6", "n": "16", "i": 27975, "v": "द्विरंशे पिप्पलस्तत्र द्विरंशे च शशो महान् । सर्वौषधिसमावापैः सर्वतः परिबृंहितः । आपस्ततोऽन्या विज्ञेया एष संक्षेप उच्यते ॥", "md": "Two of its parts appear like a pipal tree, the two others look like a large hare. It is surrounded on all sides with the various kinds of plants."},
{"c": "6.7", "t": "धृतराष्ट्र उवाच ।"},
{"c": "6.7", "n": "1", "i": 27976, "v": "उक्तो द्वीपस्य संक्षेपो विस्तरं ब्रूहि संजय । यावद्भूम्यवकाशोऽयं दृश्यते शशलक्षणे । तस्य प्रमाणं प्रब्रूहि ततो वक्ष्यसि पिप्पलम् ॥", "md": "Tell us now of the dimension of that portion of the land that looks like a hare. You may then describe the portion that looks like the pipal tree."},
{"c": "6.7", "t": "वैशंपायन उवाच ।"},
{"c": "6.7", "n": "2", "i": 27977, "v": "एवमुक्तः स राज्ञा तु संजयो वाक्यमब्रवीत् । प्रागायता महाराज षडेते रत्नपर्वताः । अवगाढा ह्युभयतः समुद्रौ पूर्वपश्चिमौ ॥", "md": "Sanjaya said Stretching from east to west, there are six mountains that are all equal and that extend from the eastern to the western sea."},
{"c": "6.7", "n": "3", "i": 27978, "v": "हिमवान्हेमकूटश्च निषधश्च नगोत्तमः । नीलश्च वैडूर्यमयः श्वेतश्च रजतप्रभः । सर्वधातुविनद्धश्च शृङ्गवान्नाम पर्वतः ॥", "md": "They are named Himavat, Hemakut that foremost of mountains Nishadha, Nila that abounds in Vaidurya gems, Shveta, as white as the moon,"},
{"c": "6.7", "n": "4", "i": 27979, "v": "एते वै पर्वता राजन्सिद्धचारणसेविताः । तेषामन्तरविष्कम्भो योजनानि सहस्रशः ॥"},
{"c": "6.7", "n": "5", "i": 27980, "v": "तत्र पुण्या जनपदास्तानि वर्षाणि भारत । वसन्ति तेषु सत्त्वानि नानाजातीनि सर्वशः ॥"},
{"c": "6.7", "n": "6", "i": 27981, "v": "इदं तु भारतं वर्षं ततो हैमवतं परम् । हेमकूटात्परं चैव हरिवर्षं प्रचक्षते ॥"},
{"c": "6.7", "n": "7", "i": 27982, "v": "दक्षिणेन तु नीलस्य निषधस्योत्तरेण च । प्रागायतो महाराज माल्यवान्नाम पर्वतः ॥", "md": "On the south of the Nishadha is the Varsha called Hiranmaya where flow the river Hiranvati."},
{"c": "6.7", "n": "8", "i": 27983, "v": "ततः परं माल्यवतः पर्वतो गन्धमादनः । परिमण्डलस्तयोर्मध्ये मेरुः कनकपर्वतः ॥"},
{"c": "6.7", "n": "9", "i": 27984, "v": "आदित्यतरुणाभासो विधूम इव पावकः । योजनानां सहस्राणि षोडशाधः किल स्मृतः ॥"},
{"c": "6.7", "n": "10", "i": 27985, "v": "उच्चैश्च चतुराशीतिर्योजनानां महीपते । ऊर्ध्वमन्तश्च तिर्यक्च लोकानावृत्य तिष्ठति ॥"},
{"c": "6.7", "n": "11", "i": 27986, "v": "तस्य पार्श्वे त्विमे द्वीपाश्चत्वारः संस्थिताः प्रभो । भद्राश्वः केतुमालश्च जम्बूद्वीपश्च भारत । उत्तराश्चैव कुरवः कृतपुण्यप्रतिश्रयाः ॥"},
{"c": "6.7", "n": "12", "i": 27987, "v": "विहगः सुमुखो यत्र सुपर्णस्यात्मजः किल । स वै विचिन्तयामास सौवर्णान्प्रेक्ष्य वायसान् ॥"},
{"c": "6.7", "n": "13", "i": 27988, "v": "मेरुरुत्तममध्यानामधमानां च पक्षिणाम् । अविशेषकरो यस्मात्तस्मादेनं त्यजाम्यहम् ॥"},
{"c": "6.7", "n": "14", "i": 27989, "v": "तमादित्योऽनुपर्येति सततं ज्योतिषां पतिः । चन्द्रमाश्च सनक्षत्रो वायुश्चैव प्रदक्षिणम् ॥"},
{"c": "6.7", "n": "15", "i": 27990, "v": "स पर्वतो महाराज दिव्यपुष्पफलान्वितः । भवनैरावृतः सर्वैर्जाम्बूनदमयैः शुभैः ॥"},
{"c": "6.7", "n": "16", "i": 27991, "v": "तत्र देवगणा राजन्गन्धर्वासुरराक्षसाः । अप्सरोगणसंयुक्ताः शैले क्रीडन्ति नित्यशः ॥"},
{"c": "6.7", "n": "17", "i": 27992, "v": "तत्र ब्रह्मा च रुद्रश्च शक्रश्चापि सुरेश्वरः । समेत्य विविधैर्यज्ञैर्यजन्तेऽनेकदक्षिणैः ॥"},
{"c": "6.7", "n": "18", "i": 27993, "v": "तुम्बुरुर्नारदश्चैव विश्वावसुर्हहा हुहूः । अभिगम्यामरश्रेष्ठाः स्तवै स्तुन्वन्ति चाभिभो ॥"},
{"c": "6.7", "n": "19", "i": 27994, "v": "सप्तर्षयो महात्मानः कश्यपश्च प्रजापतिः । तत्र गच्छन्ति भद्रं ते सदा पर्वणि पर्वणि ॥"},
{"c": "6.7", "n": "20", "i": 27995, "v": "तस्यैव मूर्धन्युशनाः काव्यो दैत्यैर्महीपते । तस्य हीमानि रत्नानि तस्येमे रत्नपर्वताः ॥"},
{"c": "6.7", "n": "21", "i": 27996, "v": "तस्मात्कुबेरो भगवांश्चतुर्थं भागमश्नुते । ततः कलांशं वित्तस्य मनुष्येभ्यः प्रयच्छति ॥"},
{"c": "6.7", "n": "22", "i": 27997, "v": "पार्श्वे तस्योत्तरे दिव्यं सर्वर्तुकुसुमं शिवम् । कर्णिकारवनं रम्यं शिलाजालसमुद्गतम् ॥"},
{"c": "6.7", "n": "23", "i": 27998, "v": "तत्र साक्षात्पशुपतिर्दिव्यैर्भूतैः समावृतः । उमासहायो भगवान्रमते भूतभावनः ॥"},
{"c": "6.7", "n": "24", "i": 27999, "v": "कर्णिकारमयीं मालां बिभ्रत्पादावलम्बिनीम् । त्रिभिर्नेत्रैः कृतोद्द्योतस्त्रिभिः सूर्यैरिवोदितैः ॥"},
{"c": "6.7", "n": "25", "i": 28000, "v": "तमुग्रतपसः सिद्धाः सुव्रताः सत्यवादिनः । पश्यन्ति न हि दुर्वृत्तैः शक्यो द्रष्टुं महेश्वरः ॥"},
{"c": "6.7", "n": "26", "i": 28001, "v": "तस्य शैलस्य शिखरात्क्षीरधारा नरेश्वर । त्रिंशद्बाहुपरिग्राह्या भीमनिर्घातनिस्वना ॥"},
{"c": "6.7", "n": "27", "i": 28002, "v": "पुण्या पुण्यतमैर्जुष्टा गङ्गा भागीरथी शुभा । पतत्यजस्रवेगेन ह्रदे चान्द्रमसे शुभे । तया ह्युत्पादितः पुण्यः स ह्रदः सागरोपमः ॥"},
{"c": "6.7", "n": "28", "i": 28003, "v": "तां धारयामास पुरा दुर्धरां पर्वतैरपि । शतं वर्षसहस्राणां शिरसा वै महेश्वरः ॥"},
{"c": "6.7", "n": "29", "i": 28004, "v": "मेरोस्तु पश्चिमे पार्श्वे केतुमालो महीपते । जम्बूषण्डश्च तत्रैव सुमहान्नन्दनोपमः ॥"},
{"c": "6.7", "n": "30", "i": 28005, "v": "आयुर्दश सहस्राणि वर्षाणां तत्र भारत । सुवर्णवर्णाश्च नराः स्त्रियश्चाप्सरसोपमाः ॥"},
{"c": "6.7", "n": "31", "i": 28006, "v": "अनामया वीतशोका नित्यं मुदितमानसाः । जायन्ते मानवास्तत्र निष्टप्तकनकप्रभाः ॥"},
{"c": "6.7", "n": "32", "i": 28007, "v": "गन्धमादनशृङ्गेषु कुबेरः सह राक्षसैः । संवृतोऽप्सरसां संघैर्मोदते गुह्यकाधिपः ॥"},
{"c": "6.7", "n": "33", "i": 28008, "v": "गन्धमादनपादेषु परेष्वपरगण्डिकाः । एकादश सहस्राणि वर्षाणां परमायुषः ॥"},
{"c": "6.7", "n": "34", "i": 28009, "v": "तत्र कृष्णा नरा राजंस्तेजोयुक्ता महाबलाः । स्त्रियश्चोत्पलपत्राभाः सर्वाः सुप्रियदर्शनाः ॥"},
{"c": "6.7", "n": "35", "i": 28010, "v": "नीलात्परतरं श्वेतं श्वेताद्धैरण्यकं परम् । वर्षमैरावतं नाम ततः शृङ्गवतः परम् ॥"},
{"c": "6.7", "n": "36", "i": 28011, "v": "धनुःसंस्थे महाराज द्वे वर्षे दक्षिणोत्तरे । इलावृतं मध्यमं तु पञ्च वर्षाणि चैव ह ॥"},
{"c": "6.7", "n": "37", "i": 28012, "v": "उत्तरोत्तरमेतेभ्यो वर्षमुद्रिच्यते गुणैः । आयुष्प्रमाणमारोग्यं धर्मतः कामतोऽर्थतः ॥"},
{"c": "6.7", "n": "38", "i": 28013, "v": "समन्वितानि भूतानि तेषु वर्षेषु भारत । एवमेषा महाराज पर्वतैः पृथिवी चिता ॥"},
{"c": "6.7", "n": "39", "i": 28014, "v": "हेमकूटस्तु सुमहान्कैलासो नाम पर्वतः । यत्र वैश्रवणो राजा गुह्यकैः सह मोदते ॥"},
{"c": "6.7", "n": "40", "i": 28015, "v": "अस्त्युत्तरेण कैलासं मैनाकं पर्वतं प्रति । हिरण्यशृङ्गः सुमहान्दिव्यो मणिमयो गिरिः ॥"},
{"c": "6.7", "n": "41", "i": 28016, "v": "तस्य पार्श्वे महद्दिव्यं शुभं काञ्चनवालुकम् । रम्यं बिन्दुसरो नाम यत्र राजा भगीरथः । दृष्ट्वा भागीरथीं गङ्गामुवास बहुलाः समाः ॥"},
{"c": "6.7", "n": "42", "i": 28017, "v": "यूपा मणिमयास्तत्र चित्याश्चापि हिरण्मयाः । तत्रेष्ट्वा तु गतः सिद्धिं सहस्राक्षो महायशाः ॥"},
{"c": "6.7", "n": "43", "i": 28018, "v": "सृष्ट्वा भूतपतिर्यत्र सर्वलोकान्सनातनः । उपास्यते तिग्मतेजा वृतो भूतैः समागतैः । नरनारायणौ ब्रह्मा मनुः स्थाणुश्च पञ्चमः ॥"},
{"c": "6.7", "n": "44", "i": 28019, "v": "तत्र त्रिपथगा देवी प्रथमं तु प्रतिष्ठिता । ब्रह्मलोकादपक्रान्ता सप्तधा प्रतिपद्यते ॥"},
{"c": "6.7", "n": "45", "i": 28020, "v": "वस्वोकसारा नलिनी पावना च सरस्वती । जम्बूनदी च सीता च गङ्गा सिन्धुश्च सप्तमी ॥"},
{"c": "6.7", "n": "46", "i": 28021, "v": "अचिन्त्या दिव्यसंकल्पा प्रभोरेषैव संविधिः । उपासते यत्र सत्रं सहस्रयुगपर्यये ॥"},
{"c": "6.7", "n": "47", "i": 28022, "v": "दृश्यादृश्या च भवति तत्र तत्र सरस्वती । एता दिव्याः सप्त गङ्गास्त्रिषु लोकेषु विश्रुताः ॥"},
{"c": "6.7", "n": "48", "i": 28023, "v": "रक्षांसि वै हिमवति हेमकूटे तु गुह्यकाः । सर्पा नागाश्च निषधे गोकर्णे च तपोधनाः ॥"},
{"c": "6.7", "n": "49", "i": 28024, "v": "देवासुराणां च गृहं श्वेतः पर्वत उच्यते । गन्धर्वा निषधे शैले नीले ब्रह्मर्षयो नृप । शृङ्गवांस्तु महाराज पितॄणां प्रतिसंचरः ॥"},
{"c": "6.7", "n": "50", "i": 28025, "v": "इत्येतानि महाराज सप्त वर्षाणि भागशः । भूतान्युपनिविष्टानि गतिमन्ति ध्रुवाणि च ॥"},
{"c": "6.7", "n": "51", "i": 28026, "v": "तेषामृद्धिर्बहुविधा दृश्यते दैवमानुषी । अशक्या परिसंख्यातुं श्रद्धेया तु बुभूषता ॥"},
{"c": "6.7", "n": "52", "i": 28027, "v": "यां तु पृच्छसि मा राजन्दिव्यामेतां शशाकृतिम् । पार्श्वे शशस्य द्वे वर्षे उभये दक्षिणोत्तरे । कर्णौ तु नागद्वीपं च कश्यपद्वीपमेव च ॥"},
{"c": "6.7", "n": "53", "i": 28028, "v": "ताम्रवर्णः शिरो राजञ्श्रीमान्मलयपर्वतः । एतद्द्वितीयं द्वीपस्य दृश्यते शशसंस्थितम् ॥"},
{"c": "6.8", "t": "धृतराष्ट्र उवाच ।"},
{"c": "6.8", "n": "1", "i": 28029, "v": "मेरोरथोत्तरं पार्श्वं पूर्वं चाचक्ष्व संजय । निखिलेन महाबुद्धे माल्यवन्तं च पर्वतम् ॥"},
{"c": "6.8", "t": "संजय उवाच ।"},
{"c": "6.8", "n": "2", "i": 28030, "v": "दक्षिणेन तु नीलस्य मेरोः पार्श्वे तथोत्तरे । उत्तराः कुरवो राजन्पुण्याः सिद्धनिषेविताः ॥"},
{"c": "6.8", "n": "3", "i": 28031, "v": "तत्र वृक्षा मधुफला नित्यपुष्पफलोपगाः । पुष्पाणि च सुगन्धीनि रसवन्ति फलानि च ॥"},
{"c": "6.8", "n": "4", "i": 28032, "v": "सर्वकामफलास्तत्र केचिद्वृक्षा जनाधिप । अपरे क्षीरिणो नाम वृक्षास्तत्र नराधिप ॥"},
{"c": "6.8", "n": "5", "i": 28033, "v": "ये क्षरन्ति सदा क्षीरं षड्रसं ह्यमृतोपमम् । वस्त्राणि च प्रसूयन्ते फलेष्वाभरणानि च ॥"},
{"c": "6.8", "n": "6", "i": 28034, "v": "सर्वा मणिमयी भूमिः सूक्ष्मकाञ्चनवालुका । सर्वत्र सुखसंस्पर्शा निष्पङ्का च जनाधिप ॥"},
{"c": "6.8", "n": "7", "i": 28035, "v": "देवलोकच्युताः सर्वे जायन्ते तत्र मानवाः । तुल्यरूपगुणोपेताः समेषु विषमेषु च ॥"},
{"c": "6.8", "n": "8", "i": 28036, "v": "मिथुनानि च जायन्ते स्त्रियश्चाप्सरसोपमाः । तेषां ते क्षीरिणां क्षीरं पिबन्त्यमृतसंनिभम् ॥"},
{"c": "6.8", "n": "9", "i": 28037, "v": "मिथुनं जायमानं वै समं तच्च प्रवर्धते । तुल्यरूपगुणोपेतं समवेषं तथैव च । एकैकमनुरक्तं च चक्रवाकसमं विभो ॥"},
{"c": "6.8", "n": "10", "i": 28038, "v": "निरामया वीतशोका नित्यं मुदितमानसाः । दश वर्षसहस्राणि दश वर्षशतानि च । जीवन्ति ते महाराज न चान्योन्यं जहत्युत ॥"},
{"c": "6.8", "n": "11", "i": 28039, "v": "भारुण्डा नाम शकुनास्तीक्ष्णतुण्डा महाबलाः । ते निर्हरन्ति हि मृतान्दरीषु प्रक्षिपन्ति च ॥"},
{"c": "6.8", "n": "12", "i": 28040, "v": "उत्तराः कुरवो राजन्व्याख्यातास्ते समासतः । मेरोः पार्श्वमहं पूर्वं वक्ष्याम्यथ यथातथम् ॥"},
{"c": "6.8", "n": "13", "i": 28041, "v": "तस्य पूर्वाभिषेकस्तु भद्राश्वस्य विशां पते । भद्रसालवनं यत्र कालाम्रश्च महाद्रुमः ॥"},
{"c": "6.8", "n": "14", "i": 28042, "v": "कालाम्रश्च महाराज नित्यपुष्पफलः शुभः । द्वीपश्च योजनोत्सेधः सिद्धचारणसेवितः ॥"},
{"c": "6.8", "n": "15", "i": 28043, "v": "तत्र ते पुरुषाः श्वेतास्तेजोयुक्ता महाबलाः । स्त्रियः कुमुदवर्णाश्च सुन्दर्यः प्रियदर्शनाः ॥"},
{"c": "6.8", "n": "16", "i": 28044, "v": "चन्द्रप्रभाश्चन्द्रवर्णाः पूर्णचन्द्रनिभाननाः । चन्द्रशीतलगात्र्यश्च नृत्तगीतविशारदाः ॥"},
{"c": "6.8", "n": "17", "i": 28045, "v": "दश वर्षसहस्राणि तत्रायुर्भरतर्षभ । कालाम्ररसपीतास्ते नित्यं संस्थितयौवनाः ॥"},
{"c": "6.8", "n": "18", "i": 28046, "v": "दक्षिणेन तु नीलस्य निषधस्योत्तरेण तु । सुदर्शनो नाम महाञ्जम्बूवृक्षः सनातनः ॥", "md": "On the south of the Nishadha is the Varsha called Hiranmaya where flow the river Hiranvati."},
{"c": "6.8", "n": "19", "i": 28047, "v": "सर्वकामफलः पुण्यः सिद्धचारणसेवितः । तस्य नाम्ना समाख्यातो जम्बूद्वीपः सनातनः ॥"},
{"c": "6.8", "n": "20", "i": 28048, "v": "योजनानां सहस्रं च शतं च भरतर्षभ । उत्सेधो वृक्षराजस्य दिवस्पृङ्मनुजेश्वर ॥"},
{"c": "6.8", "n": "21", "i": 28049, "v": "अरत्नीनां सहस्रं च शतानि दश पञ्च च । परिणाहस्तु वृक्षस्य फलानां रसभेदिनाम् ॥"},
{"c": "6.8", "n": "22", "i": 28050, "v": "पतमानानि तान्युर्व्यां कुर्वन्ति विपुलं स्वनम् । मुञ्चन्ति च रसं राजंस्तस्मिन्रजतसंनिभम् ॥"},
{"c": "6.8", "n": "23", "i": 28051, "v": "तस्या जम्ब्वाः फलरसो नदी भूत्वा जनाधिप । मेरुं प्रदक्षिणं कृत्वा संप्रयात्युत्तरान्कुरून् ॥"},
{"c": "6.8", "n": "24", "i": 28052, "v": "पिबन्ति तद्रसं हृष्टा जना नित्यं जनाधिप । तस्मिन्फलरसे पीते न जरा बाधते च तान् ॥"},
{"c": "6.8", "n": "25", "i": 28053, "v": "तत्र जाम्बूनदं नाम कनकं देवभूषणम् । तरुणादित्यवर्णाश्च जायन्ते तत्र मानवाः ॥"},
{"c": "6.8", "n": "26", "i": 28054, "v": "तथा माल्यवतः शृङ्गे दीप्यते तत्र हव्यवाट् । नाम्ना संवर्तको नाम कालाग्निर्भरतर्षभ ॥", "md": "O best of the Bharata race on the summit of the Malyavan is always seen the fire called Samvartaka, the fire that blazes forth at the end of a Yoga to destroy the universe."},
{"c": "6.8", "n": "27", "i": 28055, "v": "तथा माल्यवतः शृङ्गे पूर्वे पूर्वान्तगण्डिका । योजनानां सहस्राणि पञ्चाशन्माल्यवान्स्थितः ॥", "md": "o summit of the Malyavat, small mountains. O king, the Malyavat measures eleven thousand Yojanas."},
{"c": "6.8", "n": "28", "i": 28056, "v": "महारजतसंकाशा जायन्ते तत्र मानवाः । ब्रह्मलोकाच्च्युताः सर्वे सर्वे च ब्रह्मवादिनः ॥", "md": "The men born there possess complexion like gold. They have all descendent from the abode of Brahma, and thcy are all utterers of the Vedas."},
{"c": "6.8", "n": "29", "i": 28057, "v": "तपस्तु तप्यमानास्ते भवन्ति ह्यूर्ध्वरेतसः । रक्षणार्थं तु भूतानां प्रविशन्ति दिवाकरम् ॥", "md": "The undergo severe asceticism. They have their passions under complete control. They all enter the sun for the protection of creation."},
{"c": "6.8", "n": "30", "i": 28058, "v": "षष्टिस्तानि सहस्राणि षष्टिरेव शतानि च । अरुणस्याग्रतो यान्ति परिवार्य दिवाकरम् ॥", "md": "They are sixty six thousand in number. They proceed in front of Aruna and surrounded the sun."},
{"c": "6.8", "n": "31", "i": 28059, "v": "षष्टिं वर्षसहस्राणि षष्टिमेव शतानि च । आदित्यतापतप्तास्ते विशन्ति शशिमण्डलम् ॥", "md": "They are sixty six thousand in number. They proceed in front of Aruna and surrounded the sun."},
{"c": "6.9", "t": "धृतराष्ट्र उवाच ।"},
{"c": "6.9", "n": "1", "i": 28060, "v": "वर्षाणां चैव नामानि पर्वतानां च संजय । आचक्ष्व मे यथातत्त्वं ये च पर्वतवासिनः ॥", "md": "Dhritarashtra said O Sanjaya, tell me in detail the names of all the Varshas and of all the mountains and also of all that live on these mountains."},
{"c": "6.9", "t": "संजय उवाच ।"},
{"c": "6.9", "n": "2", "i": 28061, "v": "दक्षिणेन तु श्वेतस्य नीलस्यैवोत्तरेण तु । वर्षं रमणकं नाम जायन्ते तत्र मानवाः ॥", "md": "On the south of the Nishadha is the Varsha called Hiranmaya where flow the river Hiranvati."},
{"c": "6.9", "n": "3", "i": 28062, "v": "शुक्लाभिजनसंपन्नाः सर्वे सुप्रियदर्शनाः । रतिप्रधानाश्च तथा जायन्ते तत्र मानवाः ॥"},
{"c": "6.9", "n": "4", "i": 28063, "v": "दश वर्षसहस्राणि शतानि दश पञ्च च । जीवन्ति ते महाराज नित्यं मुदितमानसाः ॥"},
{"c": "6.9", "n": "5", "i": 28064, "v": "दक्षिणे शृङ्गिणश्चैव श्वेतस्याथोत्तरेण च । वर्षं हैरण्वतं नाम यत्र हैरण्वती नदी ॥", "md": "On the south of the Nishadha is the Varsha called Hiranmaya where flow the river Hiranvati."},
{"c": "6.9", "n": "6", "i": 28065, "v": "यक्षानुगा महाराज धनिनः प्रियदर्शनाः । महाबलास्तत्र सदा राजन्मुदितमानसाः ॥"},
{"c": "6.9", "n": "7", "i": 28066, "v": "एकादश सहस्राणि वर्षाणां ते जनाधिप । आयुष्प्रमाणं जीवन्ति शतानि दश पञ्च च ॥", "md": "0 king, the men there possess great strength, and they are ever cheerful. O king, there length of life is eleven thousand and five hundred years. O lord of men, the Shringavat mountain has there beautiful peaks."},
{"c": "6.9", "n": "8", "i": 28067, "v": "शृङ्गाणि वै शृङ्गवतस्त्रीण्येव मनुजाधिप । एकं मणिमयं तत्र तथैकं रौक्ममद्भुतम् ॥"},
{"c": "6.9", "n": "9", "i": 28068, "v": "सर्वरत्नमयं चैकं भवनैरुपशोभितम् । तत्र स्वयंप्रभा देवी नित्यं वसति शाण्डिली ॥", "md": "There always dwells the self luminous lady named Shandili. On the north of Shringavat and as far as the sea, O king,"},
{"c": "6.9", "n": "10", "i": 28069, "v": "उत्तरेण तु शृङ्गस्य समुद्रान्ते जनाधिप । वर्षमैरावतं नाम तस्माच्छृङ्गवतः परम् ॥"},
{"c": "6.9", "n": "11", "i": 28070, "v": "न तत्र सूर्यस्तपति न ते जीर्यन्ति मानवाः । चन्द्रमाश्च सनक्षत्रो ज्योतिर्भूत इवावृतः ॥"},
{"c": "6.9", "n": "12", "i": 28071, "v": "पद्मप्रभाः पद्मवर्णाः पद्मपत्रनिभेक्षणाः । पद्मपत्रसुगन्धाश्च जायन्ते तत्र मानवाः ॥", "md": "The moon with the stars is the only source of light there. Possessing the radiance and complexion of the lotus and eyes that resemble lotus-petals, the men born there have the fragrance of the lotus. With winkless eyes and with charming fragrance, they move about without taking food. They are completely selfcontrolled."},
{"c": "6.9", "n": "13", "i": 28072, "v": "अनिष्पन्दाः सुगन्धाश्च निराहारा जितेन्द्रियाः । देवलोकच्युताः सर्वे तथा विरजसो नृप ॥"},
{"c": "6.9", "n": "14", "i": 28073, "v": "त्रयोदश सहस्राणि वर्षाणां ते जनाधिप । आयुष्प्रमाणं जीवन्ति नरा भरतसत्तम ॥", "md": "0 king, the men there possess great strength, and they are ever cheerful. O king, there length of life is eleven thousand and five hundred years. O lord of men, the Shringavat mountain has there beautiful peaks."},
{"c": "6.9", "n": "15", "i": 28074, "v": "क्षीरोदस्य समुद्रस्य तथैवोत्तरतः प्रभुः । हरिर्वसति वैकुण्ठः शकटे कनकात्मके ॥"},
{"c": "6.9", "n": "16", "i": 28075, "v": "अष्टचक्रं हि तद्यानं भूतयुक्तं मनोजवम् । अग्निवर्णं महावेगं जाम्बूनदपरिष्कृतम् ॥"},
{"c": "6.9", "n": "17", "i": 28076, "v": "स प्रभुः सर्वभूतानां विभुश्च भरतर्षभ । संक्षेपो विस्तरश्चैव कर्ता कारयिता च सः ॥"},
{"c": "6.9", "n": "18", "i": 28077, "v": "पृथिव्यापस्तथाकाशं वायुस्तेजश्च पार्थिव । स यज्ञः सर्वभूतानामास्यं तस्य हुताशनः ॥", "md": "He is finite and He is infinite. He is the doer as well as the instrument of action. O king, He is earth, water, ether air and fire. He is the sacrifice of all creatures and fire is His mouth."},
{"c": "6.9", "t": "वैशंपायन उवाच ।"},
{"c": "6.9", "n": "19", "i": 28078, "v": "एवमुक्तः संजयेन धृतराष्ट्रो महामनाः । ध्यानमन्वगमद्राजा पुत्रान्प्रति जनाधिप ॥", "md": "Vaishampayana said O king, having been thus addressed by Sanjaya, the illustrious king Dhritarashtra meditated long about his sons."},
{"c": "6.9", "n": "20", "i": 28079, "v": "स विचिन्त्य महाराज पुनरेवाब्रवीद्वचः । असंशयं सूतपुत्र कालः संक्षिपते जगत् । सृजते च पुनः सर्वं नेह विद्यति शाश्वतम् ॥", "md": "endued as he was with great energy he, having thus reflected, said these words to Sanjaya. \"O Suta's son, there is no doubt that it is Time that destroys the universe."},
{"c": "6.9", "n": "21", "i": 28080, "v": "नरो नारायणश्चैव सर्वज्ञः सर्वभूतभृत् । देवा वैकुण्ठ इत्याहुर्वेदा विष्णुरिति प्रभुम् ॥", "md": "It is Time that again creates every thing. Nothing is ever-lasting in this world. It is omniscient Nara and Narayana that destroy all creatures. The celestial call Him Vaikuntha, men call Him the Lord Vishnu."},
{"c": "6.10", "t": "धृतराष्ट्र उवाच ।"},
{"c": "6.10", "n": "1", "i": 28081, "v": "यदिदं भारतं वर्षं यत्रेदं मूर्छितं बलम् । यत्रातिमात्रं लुब्धोऽयं पुत्रो दुर्योधनो मम ॥", "md": "Dhritarashtra said Tell me about the Varsha called Bharata in which these foolish men have assembled (to fight), for which my son Duryodhana has become so very covetous, which the Pandavas also are desirous of obtaining and in which even my mind sinks. Tell me all this, for you are, in my opinion endued with great intelligence."},
{"c": "6.10", "n": "2", "i": 28082, "v": "यत्र गृद्धाः पाण्डुसुता यत्र मे सज्जते मनः । एतन्मे तत्त्वमाचक्ष्व कुशलो ह्यसि संजय ॥"},
{"c": "6.10", "t": "संजय उवाच ।"},
{"c": "6.10", "n": "3", "i": 28083, "v": "न तत्र पाण्डवा गृद्धाः शृणु राजन्वचो मम । गृद्धो दुर्योधनस्तत्र शकुनिश्चापि सौबलः ॥", "md": "Sanjaya said O king, hear my words. The Pandavas are not covetous about this country. It is Duryodhana who is covetous. It is the son of Subala, Shakuni."},
{"c": "6.10", "n": "4", "i": 28084, "v": "अपरे क्षत्रियाश्चापि नानाजनपदेश्वराः । ये गृद्धा भारते वर्षे न मृष्यन्ति परस्परम् ॥", "md": "And also many other Kshatriyas who are rulers of countries and who being covetous of this country cannot tolerate one another,"},
{"c": "6.10", "n": "5", "i": 28085, "v": "अत्र ते वर्णयिष्यामि वर्षं भारत भारतम् । प्रियमिन्द्रस्य देवस्य मनोर्वैवस्वतस्य च ॥"},
{"c": "6.10", "n": "6", "i": 28086, "v": "पृथोश्च राजन्वैन्यस्य तथेक्ष्वाकोर्महात्मनः । ययातेरम्बरीषस्य मान्धातुर्नहुषस्य च ॥"},
{"c": "6.10", "n": "7", "i": 28087, "v": "तथैव मुचुकुन्दस्य शिबेरौशीनरस्य च । ऋषभस्य तथैलस्य नृगस्य नृपतेस्तथा ॥"},
{"c": "6.10", "n": "8", "i": 28088, "v": "अन्येषां च महाराज क्षत्रियाणां बलीयसाम् । सर्वेषामेव राजेन्द्र प्रियं भारत भारतम् ॥"},
{"c": "6.10", "n": "9", "i": 28089, "v": "तत्ते वर्षं प्रवक्ष्यामि यथाश्रुतमरिंदम । शृणु मे गदतो राजन्यन्मां त्वं परिपृच्छसि ॥"},
{"c": "6.10", "n": "10", "i": 28090, "v": "महेन्द्रो मलयः सह्यः शुक्तिमानृक्षवानपि । विन्ध्यश्च पारियात्रश्च सप्तैते कुलपर्वताः ॥"},
{"c": "6.10", "n": "11", "i": 28091, "v": "तेषां सहस्रशो राजन्पर्वतास्तु समीपतः । अभिज्ञाताः सारवन्तो विपुलाश्चित्रसानवः ॥"},
{"c": "6.10", "n": "12", "i": 28092, "v": "अन्ये ततोऽपरिज्ञाता ह्रस्वा ह्रस्वोपजीविनः । आर्या म्लेच्छाश्च कौरव्य तैर्मिश्राः पुरुषा विभो ॥"},
{"c": "6.10", "n": "13", "i": 28093, "v": "नदीः पिबन्ति बहुला गङ्गां सिन्धुं सरस्वतीम् । गोदावरीं नर्मदां च बाहुदां च महानदीम् ॥"},
{"c": "6.10", "n": "14", "i": 28094, "v": "शतद्रुं चन्द्रभागां च यमुनां च महानदीम् । दृषद्वतीं विपाशां च विपापां स्थूलवालुकाम् ॥"},
{"c": "6.10", "n": "15", "i": 28095, "v": "नदीं वेत्रवतीं चैव कृष्णवेणां च निम्नगाम् । इरावतीं वितस्तां च पयोष्णीं देविकामपि ॥"},
{"c": "6.10", "n": "16", "i": 28096, "v": "वेदस्मृतिं वेतसिनीं त्रिदिवामिष्कुमालिनीम् । करीषिणीं चित्रवहां चित्रसेनां च निम्नगाम् ॥"},
{"c": "6.10", "n": "17", "i": 28097, "v": "गोमतीं धूतपापां च वन्दनां च महानदीम् । कौशिकीं त्रिदिवां कृत्यां विचित्रां लोहतारिणीम् ॥"},
{"c": "6.10", "n": "18", "i": 28098, "v": "रथस्थां शतकुम्भां च सरयूं च नरेश्वर । चर्मण्वतीं वेत्रवतीं हस्तिसोमां दिशं तथा ॥"},
{"c": "6.10", "n": "19", "i": 28099, "v": "शतावरीं पयोष्णीं च परां भैमरथीं तथा । कावेरीं चुलुकां चापि वापीं शतबलामपि ॥"},
{"c": "6.10", "n": "20", "i": 28100, "v": "निचीरां महितां चापि सुप्रयोगां नराधिप । पवित्रां कुण्डलां सिन्धुं वाजिनीं पुरमालिनीम् ॥"},
{"c": "6.10", "n": "21", "i": 28101, "v": "पूर्वाभिरामां वीरां च भीमामोघवतीं तथा । पलाशिनीं पापहरां महेन्द्रां पिप्पलावतीम् ॥"},
{"c": "6.10", "n": "22", "i": 28102, "v": "पारिषेणामसिक्नीं च सरलां भारमर्दिनीम् । पुरुहीं प्रवरां मेनां मोघां घृतवतीं तथा ॥"},
{"c": "6.10", "n": "23", "i": 28103, "v": "धूमत्यामतिकृष्णां च सूचीं छावीं च कौरव । सदानीरामधृष्यां च कुशधारां महानदीम् ॥"},
{"c": "6.10", "n": "24", "i": 28104, "v": "शशिकान्तां शिवां चैव तथा वीरवतीमपि । वास्तुं सुवास्तुं गौरीं च कम्पनां सहिरण्वतीम् ॥"},
{"c": "6.10", "n": "25", "i": 28105, "v": "हिरण्वतीं चित्रवतीं चित्रसेनां च निम्नगाम् । रथचित्रां ज्योतिरथां विश्वामित्रां कपिञ्जलाम् ॥"},
{"c": "6.10", "n": "26", "i": 28106, "v": "उपेन्द्रां बहुलां चैव कुचरामम्बुवाहिनीम् । वैनन्दीं पिञ्जलां वेण्णां तुङ्गवेणां महानदीम् ॥"},
{"c": "6.10", "n": "27", "i": 28107, "v": "विदिशां कृष्णवेण्णां च ताम्रां च कपिलामपि । शलुं सुवामां वेदाश्वां हरिस्रावां महापगाम् ॥"},
{"c": "6.10", "n": "28", "i": 28108, "v": "शीघ्रां च पिच्छिलां चैव भारद्वाजीं च निम्नगाम् । कौशिकीं निम्नगां शोणां बाहुदामथ चन्दनाम् ॥"},
{"c": "6.10", "n": "29", "i": 28109, "v": "दुर्गामन्तःशिलां चैव ब्रह्ममेध्यां बृहद्वतीम् । चरक्षां महिरोहीं च तथा जम्बुनदीमपि ॥"},
{"c": "6.10", "n": "30", "i": 28110, "v": "सुनसां तमसां दासीं त्रसामन्यां वराणसीम् । लोलोद्धृतकरां चैव पूर्णाशां च महानदीम् ॥"},
{"c": "6.10", "n": "31", "i": 28111, "v": "मानवीं वृषभां चैव महानद्यो जनाधिप । सदानिरामयां वृत्यां मन्दगां मन्दवाहिनीम् ॥"},
{"c": "6.10", "n": "32", "i": 28112, "v": "ब्रह्माणीं च महागौरीं दुर्गामपि च भारत । चित्रोपलां चित्रबर्हां मञ्जुं मकरवाहिनीम् ॥"},
{"c": "6.10", "n": "33", "i": 28113, "v": "मन्दाकिनीं वैतरणीं कोकां चैव महानदीम् । शुक्तिमतीमरण्यां च पुष्पवेण्युत्पलावतीम् ॥"},
{"c": "6.10", "n": "34", "i": 28114, "v": "लोहित्यां करतोयां च तथैव वृषभङ्गिनीम् । कुमारीमृषिकुल्यां च ब्रह्मकुल्यां च भारत ॥"},
{"c": "6.10", "n": "35", "i": 28115, "v": "सरस्वतीः सुपुण्याश्च सर्वा गङ्गाश्च मारिष । विश्वस्य मातरः सर्वाः सर्वाश्चैव महाबलाः ॥"},
{"c": "6.10", "n": "36", "i": 28116, "v": "तथा नद्यस्त्वप्रकाशाः शतशोऽथ सहस्रशः । इत्येताः सरितो राजन्समाख्याता यथास्मृति ॥", "md": "O descendant of Bharata, all these are the mother of the universe and the produce great merit. Besides these rivers, there are hundreds and thousand of rivers that have no names. O king, I have mentioned to you all the rivers that I remember."},
{"c": "6.10", "n": "37", "i": 28117, "v": "अत ऊर्ध्वं जनपदान्निबोध गदतो मम । तत्रेमे कुरुपाञ्चालाः शाल्वमाद्रेयजाङ्गलाः ॥"},
{"c": "6.10", "n": "38", "i": 28118, "v": "शूरसेनाः कलिङ्गाश्च बोधा मौकास्तथैव च । मत्स्याः सुकुट्यः सौबल्याः कुन्तलाः काशिकोशलाः ॥"},
{"c": "6.10", "n": "39", "i": 28119, "v": "चेदिवत्साः करूषाश्च भोजाः सिन्धुपुलिन्दकाः । उत्तमौजा दशार्णाश्च मेकलाश्चोत्कलैः सह ॥"},
{"c": "6.10", "n": "40", "i": 28120, "v": "पाञ्चालाः कौशिजाश्चैव एकपृष्ठा युगंधराः । सौधा मद्रा भुजिङ्गाश्च काशयोऽपरकाशयः ॥"},
{"c": "6.10", "n": "41", "i": 28121, "v": "जठराः कुक्कुशाश्चैव सुदाशार्णाश्च भारत । कुन्तयोऽवन्तयश्चैव तथैवापरकुन्तयः ॥"},
{"c": "6.10", "n": "42", "i": 28122, "v": "गोविन्दा मन्दकाः षण्डा विदर्भानूपवासिकाः । अश्मकाः पांसुराष्ट्राश्च गोपराष्ट्राः पनीतकाः ॥"},
{"c": "6.10", "n": "43", "i": 28123, "v": "आदिराष्ट्राः सुकुट्टाश्च बलिराष्ट्रं च केवलम् । वानरास्याः प्रवाहाश्च वक्रा वक्रभयाः शकाः ॥"},
{"c": "6.10", "n": "44", "i": 28124, "v": "विदेहका मागधाश्च सुह्माश्च विजयास्तथा । अङ्गा वङ्गाः कलिङ्गाश्च यकृल्लोमान एव च ॥"},
{"c": "6.10", "n": "45", "i": 28125, "v": "मल्लाः सुदेष्णाः प्राहूतास्तथा माहिषकार्षिकाः । वाहीका वाटधानाश्च आभीराः कालतोयकाः ॥"},
{"c": "6.10", "n": "46", "i": 28126, "v": "अपरन्ध्राश्च शूद्राश्च पह्लवाश्चर्मखण्डिकाः । अटवीशबराश्चैव मरुभौमाश्च मारिष ॥"},
{"c": "6.10", "n": "47", "i": 28127, "v": "उपावृश्चानुपावृश्चसुराष्ट्राः केकयास्तथा । कुट्टापरान्ता द्वैधेयाः काक्षाः सामुद्रनिष्कुटाः ॥"},
{"c": "6.10", "n": "48", "i": 28128, "v": "अन्ध्राश्च बहवो राजन्नन्तर्गिर्यास्तथैव च । बहिर्गिर्याङ्गमलदा मागधा मानवर्जकाः ॥"},
{"c": "6.10", "n": "49", "i": 28129, "v": "मह्युत्तराः प्रावृषेया भार्गवाश्च जनाधिप । पुण्ड्रा भार्गाः किराताश्च सुदोष्णाः प्रमुदास्तथा ॥"},
{"c": "6.10", "n": "50", "i": 28130, "v": "शका निषादा निषधास्तथैवानर्तनैरृताः । दुगूलाः प्रतिमत्स्याश्च कुशलाः कुनटास्तथा ॥"},
{"c": "6.10", "n": "51", "i": 28131, "v": "तीरग्राहास्तरतोया राजिका रस्यकागणाः । तिलकाः पारसीकाश्च मधुमन्तः प्रकुत्सकाः ॥"},
{"c": "6.10", "n": "52", "i": 28132, "v": "काश्मीराः सिन्धुसौवीरा गान्धारा दर्शकास्तथा । अभीसारा कुलूताश्च शैवला बाह्लिकास्तथा ॥"},
{"c": "6.10", "n": "53", "i": 28133, "v": "दर्वीकाः सकचा दर्वा वातजामरथोरगाः । बहुवाद्याश्च कौरव्य सुदामानः सुमल्लिकाः ॥"},
{"c": "6.10", "n": "54", "i": 28134, "v": "वध्राः करीषकाश्चापि कुलिन्दोपत्यकास्तथा । वनायवो दशापार्श्वा रोमाणः कुशबिन्दवः ॥"},
{"c": "6.10", "n": "55", "i": 28135, "v": "कच्छा गोपालकच्छाश्च लाङ्गलाः परवल्लकाः । किराता बर्बराः सिद्धा विदेहास्ताम्रलिङ्गकाः ॥"},
{"c": "6.10", "n": "56", "i": 28136, "v": "ओष्ट्राः पुण्ड्राः ससैरन्ध्राः पार्वतीयाश्च मारिष । अथापरे जनपदा दक्षिणा भरतर्षभ ॥"},
{"c": "6.10", "n": "57", "i": 28137, "v": "द्रविडाः केरलाः प्राच्या भूषिका वनवासिनः । उन्नत्यका माहिषका विकल्पा मूषकास्तथा ॥"},
{"c": "6.10", "n": "58", "i": 28138, "v": "कर्णिकाः कुन्तिकाश्चैव सौद्भिदा नलकालकाः । कौकुट्टकास्तथा चोलाः कोङ्कणा मालवाणकाः ॥"},
{"c": "6.10", "n": "59", "i": 28139, "v": "समङ्गाः कोपनाश्चैव कुकुराङ्गदमारिषाः । ध्वजिन्युत्सवसंकेतास्त्रिगर्ताः सर्वसेनयः ॥"},
{"c": "6.10", "n": "60", "i": 28140, "v": "त्र्यङ्गाः केकरकाः प्रोष्ठाः परसंचरकास्तथा । तथैव विन्ध्यपुलकाः पुलिन्दाः कल्कलैः सह ॥"},
{"c": "6.10", "n": "61", "i": 28141, "v": "मालका मल्लकाश्चैव तथैवापरवर्तकाः । कुलिन्दाः कुलकाश्चैव करण्ठाः कुरकास्तथा ॥"},
{"c": "6.10", "n": "62", "i": 28142, "v": "मूषका स्तनबालाश्च सतियः पत्तिपञ्जकाः । आदिदायाः सिरालाश्च स्तूबका स्तनपास्तथा ॥"},
{"c": "6.10", "n": "63", "i": 28143, "v": "हृषीविदर्भाः कान्तीकास्तङ्गणाः परतङ्गणाः । उत्तराश्चापरे म्लेच्छा जना भरतसत्तम ॥"},
{"c": "6.10", "n": "64", "i": 28144, "v": "यवनाश्च सकाम्बोजा दारुणा म्लेच्छजातयः । सक्षद्द्रुहः कुन्तलाश्च हूणाः पारतकैः सह ॥"},
{"c": "6.10", "n": "65", "i": 28145, "v": "तथैव मरधाश्चीनास्तथैव दशमालिकाः । क्षत्रियोपनिवेशाश्च वैश्यशूद्रकुलानि च ॥"},
{"c": "6.10", "n": "66", "i": 28146, "v": "शूद्राभीराथ दरदाः काश्मीराः पशुभिः सह । खशिकाश्च तुखाराश्च पल्लवा गिरिगह्वराः ॥"},
{"c": "6.10", "n": "67", "i": 28147, "v": "आत्रेयाः सभरद्वाजास्तथैव स्तनयोषिकाः । औपकाश्च कलिङ्गाश्च किरातानां च जातयः ॥"},
{"c": "6.10", "n": "68", "i": 28148, "v": "तामरा हंसमार्गाश्च तथैव करभञ्जकाः । उद्देशमात्रेण मया देशाः संकीर्तिताः प्रभो ॥"},
{"c": "6.10", "n": "69", "i": 28149, "v": "यथागुणबलं चापि त्रिवर्गस्य महाफलम् । दुह्येद्धेनुः कामधुक्च भूमिः सम्यगनुष्ठिता ॥", "md": "O lord, I have briefly mentioned them. If the resources of the earth are properly developed, she is then like an all-yielding cow, from which the threefold objects of Dharma, Artha and Kama might be linked. Brave kings learned in Dharma and Artha have become covetous of earth."},
{"c": "6.10", "n": "70", "i": 28150, "v": "तस्यां गृध्यन्ति राजानः शूरा धर्मार्थकोविदाः । ते त्यजन्त्याहवे प्राणान्रसागृद्धास्तरस्विनः ॥"},
{"c": "6.10", "n": "71", "i": 28151, "v": "देवमानुषकायानां कामं भूमिः परायणम् । अन्योन्यस्यावलुम्पन्ति सारमेया इवामिषम् ॥"},
{"c": "6.10", "n": "72", "i": 28152, "v": "राजानो भरतश्रेष्ठ भोक्तुकामा वसुंधराम् । न चापि तृप्तिः कामानां विद्यते चेह कस्यचित् ॥"},
{"c": "6.10", "n": "73", "i": 28153, "v": "तस्मात्परिग्रहे भूमेर्यतन्ते कुरुपाण्डवाः । साम्ना दानेन भेदेन दण्डेनैव च पार्थिव ॥"},
{"c": "6.10", "n": "74", "i": 28154, "v": "पिता माता च पुत्रश्च खं द्यौश्च नरपुंगव । भूमिर्भवति भूतानां सम्यगच्छिद्रदर्शिनी ॥"},
{"c": "6.11", "t": "धृतराष्ट्र उवाच ।"},
{"c": "6.11", "n": "1", "i": 28155, "v": "भारतस्यास्य वर्षस्य तथा हैमवतस्य च । प्रमाणमायुषः सूत फलं चापि शुभाशुभम् ॥", "md": "Dhritarashtra said 0 Sanjaya, O Suta, tell me in detail the length of life, the strength, the good and bad things, the past, present and future of the dwellers of the Bharata Varsha and of the Himavat Varsha and also of Harivarsha."},
{"c": "6.11", "n": "2", "i": 28156, "v": "अनागतमतिक्रान्तं वर्तमानं च संजय । आचक्ष्व मे विस्तरेण हरिवर्षं तथैव च ॥", "md": "Dhritarashtra said 0 Sanjaya, O Suta, tell me in detail the length of life, the strength, the good and bad things, the past, present and future of the dwellers of the Bharata Varsha and of the Himavat Varsha and also of Harivarsha."},
{"c": "6.11", "t": "संजय उवाच ।"},
{"c": "6.11", "n": "3", "i": 28157, "v": "चत्वारि भारते वर्षे युगानि भरतर्षभ । कृतं त्रेता द्वापरं च पुष्यं च कुरुवर्धन ॥", "md": "Sanjaya said O best of the Bharata race, there are four Yugas in Bharatavarsha, namely Krita, Treta, Dvapara and Kali."},
{"c": "6.11", "n": "4", "i": 28158, "v": "पूर्वं कृतयुगं नाम ततस्त्रेतायुगं विभो । संक्षेपाद्द्वापरस्याथ ततः पुष्यं प्रवर्तते ॥", "md": "The first of the Yugas in Krita. O lord, after the expire of the Krita comes Treta, after Treta comes Dvapara. after the last of all comes Kali."},
{"c": "6.11", "n": "5", "i": 28159, "v": "चत्वारि च सहस्राणि वर्षाणां कुरुसत्तम । आयुःसंख्या कृतयुगे संख्याता राजसत्तम ॥", "md": "O foremost of the Kurus, O best of kings, the length of life in the Krita Yoga is four thousand years."},
{"c": "6.11", "n": "6", "i": 28160, "v": "तथा त्रीणि सहस्राणि त्रेतायां मनुजाधिप । द्विसहस्रं द्वापरे तु शते तिष्ठति संप्रति ॥", "md": "O ruler of men, the length of life in Treta is three thousand. In the present age, in this Dvapara, persons remain on earth for two thousand years."},
{"c": "6.11", "n": "7", "i": 28161, "v": "न प्रमाणस्थितिर्ह्यस्ति पुष्येऽस्मिन्भरतर्षभ । गर्भस्थाश्च म्रियन्तेऽत्र तथा जाता म्रियन्ति च ॥", "md": "O best of the Bharata race, in Kali there will be no fixed period for men's life on earth, they will die even in the womb or after birth."},
{"c": "6.11", "n": "8", "i": 28162, "v": "महाबला महासत्त्वाः प्रजागुणसमन्विताः । अजायन्त कृते राजन्मुनयः सुतपोधनाः ॥"},
{"c": "6.11", "n": "9", "i": 28163, "v": "महोत्साहा महात्मानो धार्मिकाः सत्यवादिनः । जाताः कृतयुगे राजन्धनिनः प्रियदर्शनाः ॥"},
{"c": "6.11", "n": "10", "i": 28164, "v": "आयुष्मन्तो महावीरा धनुर्धरवरा युधि । जायन्ते क्षत्रियाः शूरास्त्रेतायां चक्रवर्तिनः ॥", "md": "In Treta age are born brave Kshatriyas who are subject to none who are long-lived, who are heroic, and who wield the bow in battle with great skill."},
{"c": "6.11", "n": "11", "i": 28165, "v": "सर्ववर्णा महाराज जायन्ते द्वापरे सति । महोत्साहा महावीर्याः परस्परवधैषिणः ॥", "md": "O kings, when Dvapara comes in, all the four orders of men become capable of great exertions. They possess great energy and they desire to conquer one another."},
{"c": "6.11", "n": "12", "i": 28166, "v": "तेजसाल्पेन संयुक्ताः क्रोधनाः पुरुषा नृप । लुब्धाश्चानृतकाश्चैव पुष्ये जायन्ति भारत ॥", "md": "O king, the men born in the Kali Yuga possess little energy. They become highly wrathful, covetous and untruthful."},
{"c": "6.11", "n": "13", "i": 28167, "v": "ईर्ष्या मानस्तथा क्रोधो मायासूया तथैव च । पुष्ये भवन्ति मर्त्यानां रागो लोभश्च भारत ॥", "md": "Jealousy, pride, anger, deception, malice, covetousness, O descendant of Bharata, are the characteristics of men in the Kali age."},
{"c": "6.11", "n": "14", "i": 28168, "v": "संक्षेपो वर्तते राजन्द्वापरेऽस्मिन्नराधिप । गुणोत्तरं हैमवतं हरिवर्षं ततः परम् ॥", "md": "O king, O ruler of men, the portion of the Dvapara Yuga that still remains is very small. The Varsha called Haimavat is superior to Harivarsha in all attributes."},
{"c": "6.12", "t": "धृतराष्ट्र उवाच ।"},
{"c": "6.12", "n": "1", "i": 28169, "v": "जम्बूखण्डस्त्वया प्रोक्तो यथावदिह संजय । विष्कम्भमस्य प्रब्रूहि परिमाणं च तत्त्वतः ॥", "md": "Dhritarashtra said O Sanjaya, you have described to me. Jambukhanda. Tell me now its dimensions and extent."},
{"c": "6.12", "n": "2", "i": 28170, "v": "समुद्रस्य प्रमाणं च सम्यगच्छिद्रदर्शन । शाकद्वीपं च मे ब्रूहि कुशद्वीपं च संजय ॥", "md": "O Sanjaya, tell me also of the extent of the oceans, of Shakadvipa, and of Kushadvipa."},
{"c": "6.12", "n": "3", "i": 28171, "v": "शाल्मलं चैव तत्त्वेन क्रौञ्चद्वीपं तथैव च । ब्रूहि गावल्गणे सर्वं राहोः सोमार्कयोस्तथा ॥", "md": "Of Shalmalidvipa and of Kraunchadvipa. O son of Gavalgani, tell me also of Rahu, Soma and Surya."},
{"c": "6.12", "t": "संजय उवाच ।"},
{"c": "6.12", "n": "4", "i": 28172, "v": "राजन्सुबहवो द्वीपा यैरिदं संततं जगत् । सप्त त्वहं प्रवक्ष्यामि चन्द्रादित्यौ ग्रहांस्तथा ॥", "md": "Sanjaya said O king, there are many islands in this earth. But I shall describe to you only seven islands and also the moon, and the sun and the planets."},
{"c": "6.12", "n": "5", "i": 28173, "v": "अष्टादश सहस्राणि योजनानां विशां पते । षट्शतानि च पूर्णानि विष्कम्भो जम्बुपर्वतः ॥", "md": "O king, the Jambu mountain extends for full eighteen thousand and six hundred Yojanas."},
{"c": "6.12", "n": "6", "i": 28174, "v": "लावणस्य समुद्रस्य विष्कम्भो द्विगुणः स्मृतः । नानाजनपदाकीर्णो मणिविद्रुमचित्रितः ॥", "md": "The extent of the salt sea is said to be double of it. this sea is covered with many kingdoms. It is adorned with gems and corals."},
{"c": "6.12", "n": "7", "i": 28175, "v": "नैकधातुविचित्रैश्च पर्वतैरुपशोभितः । सिद्धचारणसंकीर्णः सागरः परिमण्डलः ॥", "md": "It is adorned with many mountains that are variegated with metals of various kinds. It is circular in form like a sea, and is thickly peopled by the Siddhas and the Charanas."},
{"c": "6.12", "n": "8", "i": 28176, "v": "शाकद्वीपं च वक्ष्यामि यथावदिह पार्थिव । शृणु मे त्वं यथान्यायं ब्रुवतः कुरुनन्दन ॥", "md": "O descendant of Bharata. O scion of the Kuru race, I shall now speak to you in detail of Shakadvipa. Hear as I describe it."},
{"c": "6.12", "n": "9", "i": 28177, "v": "जम्बूद्वीपप्रमाणेन द्विगुणः स नराधिप । विष्कम्भेण महाराज सागरोऽपि विभागशः । क्षीरोदो भरतश्रेष्ठ येन संपरिवारितः ॥", "md": "O that island is twice as large as the Jambudvipa. O king of kings, the ocean also is twice as large as that island."},
{"c": "6.12", "n": "10", "i": 28178, "v": "तत्र पुण्या जनपदा न तत्र म्रियते जनः । कुत एव हि दुर्भिक्षं क्षमातेजोयुता हि ते ॥"},
{"c": "6.12", "n": "11", "i": 28179, "v": "शाकद्वीपस्य संक्षेपो यथावद्भरतर्षभ । उक्त एष महाराज किमन्यच्छ्रोतुमिच्छसि ॥", "md": "There is no famine there. The people all possess forgiveness and great prowess. O best of the Bharata race, I have briefly spoken to you about Shakadvipa. What else. O king, do you desire to hear."},
{"c": "6.12", "t": "धृतराष्ट्र उवाच ।"},
{"c": "6.12", "n": "12", "i": 28180, "v": "शाकद्वीपस्य संक्षेपो यथावदिह संजय । उक्तस्त्वया महाभाग विस्तरं ब्रूहि तत्त्वतः ॥", "md": "Dhritarashtra said You have briefly told me of Shakadvipa. O greatly wise one, tell me now everything in detail."},
{"c": "6.12", "t": "संजय उवाच ।"},
{"c": "6.12", "n": "13", "i": 28181, "v": "तथैव पर्वता राजन्सप्तात्र मणिभूषिताः । रत्नाकरास्तथा नद्यस्तेषां नामानि मे शृणु । अतीवगुणवत्सर्वं तत्र पुण्यं जनाधिप ॥", "md": "O king there are seven mountains in that island. They are decked with jewels and there are mines of gems and precious stones. There are many rivers in that island. Hear, as I tell you their names. O king, every thing there is charming and delightful. The first of those mountains is called Meru. It is the abode of the celestials, the Rishis and the Gandharvas."},
{"c": "6.12", "n": "14", "i": 28182, "v": "देवर्षिगन्धर्वयुतः परमो मेरुरुच्यते । प्रागायतो महाराज मलयो नाम पर्वतः । यतो मेघाः प्रवर्तन्ते प्रभवन्ति च सर्वशः ॥", "md": "O king, the next mountains stretching castward is called the Malaya. It is there that the clouds are born, and it is from that place that they disperse on all sides."},
{"c": "6.12", "n": "15", "i": 28183, "v": "ततः परेण कौरव्य जलधारो महागिरिः । यत्र नित्यमुपादत्ते वासवः परमं जलम् । यतो वर्षं प्रभवति वर्षाकाले जनेश्वर ॥", "md": "O descendant of Kuru, the next is the large mountain, called Jaladhara. From it, Indra daily takes water of the best quality."},
{"c": "6.12", "n": "16", "i": 28184, "v": "उच्चैर्गिरी रैवतको यत्र नित्यं प्रतिष्ठितः । रेवती दिवि नक्षत्रं पितामहकृतो विधिः ॥", "md": "O ruler of men, it is from that water that we get showers in the rains. Next is the great mountain, called Raivataka over which has been permanently placed in the sky of constellation Rohini. This arrangement has been made by the Grandsire (Brahma) himself. O great king, on the north of this mountains is one called Syama."},
{"c": "6.12", "n": "17", "i": 28185, "v": "उत्तरेण तु राजेन्द्र श्यामो नाम महागिरिः । यतः श्यामत्वमापन्नाः प्रजा जनपदेश्वर ॥", "md": "It is as bright as the newly risen clouds. It is high beautiful and bright. O king, as the colour of that mountain is black, all the people that live there are dark."},
{"c": "6.12", "t": "धृतराष्ट्र उवाच ।"},
{"c": "6.12", "n": "18", "i": 28186, "v": "सुमहान्संशयो मेऽद्य प्रोक्तं संजय यत्त्वया । प्रजाः कथं सूतपुत्र संप्राप्ताः श्यामतामिह ॥", "md": "Dhritarashtra said O Sanjaya, a great doubt has arisen in my mind. Why, O son of Suta, people of that country are dark?"},
{"c": "6.12", "t": "संजय उवाच ।"},
{"c": "6.12", "n": "19", "i": 28187, "v": "सर्वेष्वेव महाप्राज्ञ द्वीपेषु कुरुनन्दन । गौरः कृष्णश्च वर्णौ द्वौ तयोर्वर्णान्तरं नृप ॥", "md": "Sanjaya said O great king, O descendant of Kuru in all islands men may be found who are fair and those who are dark and those also who are born by the mixture of the white and the black races."},
{"c": "6.12", "n": "20", "i": 28188, "v": "श्यामो यस्मात्प्रवृत्तो वै तत्ते वक्ष्यामि भारत । आस्तेऽत्र भगवान्कृष्णस्तत्कान्त्या श्यामतां गतः ॥", "md": "But because the people are all dark there, that mountain is called the Dark mountain. O chief of the Kurus, next to this is the great mountain, called Durgashaila."},
{"c": "6.12", "n": "21", "i": 28189, "v": "ततः परं कौरवेन्द्र दुर्गशैलो महोदयः । केसरी केसरयुतो यतो वातः प्रवायति ॥"},
{"c": "6.12", "n": "22", "i": 28190, "v": "तेषां योजनविष्कम्भो द्विगुणः प्रविभागशः । वर्षाणि तेषु कौरव्य संप्रोक्तानि मनीषिभिः ॥"},
{"c": "6.12", "n": "23", "i": 28191, "v": "महामेरुर्महाकाशो जलदः कुमुदोत्तरः । जलधारात्परो राजन्सुकुमार इति स्मृतः ॥", "md": "O descendant of Kuru it is said by the learned that there are seven Varshas in that island. The Varsha of Meru is called Mahakasha, that of the water-giver (Malaya) is called Kumudottara. That of Jaladhara is called that of Shyama, called Manikanchana."},
{"c": "6.12", "n": "24", "i": 28192, "v": "रैवतस्य तु कौमारः श्यामस्य तु मणीचकः । केसरस्याथ मोदाकी परेण तु महापुमान् ॥"},
{"c": "6.12", "n": "25", "i": 28193, "v": "परिवार्य तु कौरव्य दैर्घ्यं ह्रस्वत्वमेव च । जम्बूद्वीपेन विख्यातस्तस्य मध्ये महाद्रुमः ॥", "md": "That of Kesara is called Modaki and that of the next mountain is called Mahapuman. In the midst of that island is a large tree called Shaka. In height and breadth that tree is equal to that of the Jambu tree in Jambudvipa. The people always worship that tree."},
{"c": "6.12", "n": "26", "i": 28194, "v": "शाको नाम महाराज तस्य द्वीपस्य मध्यगः । तत्र पुण्या जनपदाः पूज्यते तत्र शंकरः ॥"},
{"c": "6.12", "n": "27", "i": 28195, "v": "तत्र गच्छन्ति सिद्धाश्च चारणा दैवतानि च । धार्मिकाश्च प्रजा राजंश्चत्वारोऽतीव भारत ॥"},
{"c": "6.12", "n": "28", "i": 28196, "v": "वर्णाः स्वकर्मनिरता न च स्तेनोऽत्र दृश्यते । दीर्घायुषो महाराज जरामृत्युविवर्जिताः ॥", "md": "O king, the people there are all virtuous, O descendant of Bharata, all the four orders of men there are engaged in their respective duties. There occurs not a case of theft."},
{"c": "6.12", "n": "29", "i": 28197, "v": "प्रजास्तत्र विवर्धन्ते वर्षास्विव समुद्रगाः । नद्यः पुण्यजलास्तत्र गङ्गा च बहुधागतिः ॥", "md": "O king, being free from old age and death, and possessing long life, the people there grow like rivers in the rains."},
{"c": "6.12", "n": "30", "i": 28198, "v": "सुकुमारी कुमारी च सीता कावेरका तथा । महानदी च कौरव्य तथा मणिजला नदी । इक्षुवर्धनिका चैव तथा भरतसत्तम ॥", "md": "Mahanadi, the Manijala, Chakshuas, and the river Vardhanika, O descendant of Kuru, O best of the Bharata race."},
{"c": "6.12", "n": "31", "i": 28199, "v": "ततः प्रवृत्ताः पुण्योदा नद्यः कुरुकुलोद्वह । सहस्राणां शतान्येव यतो वर्षति वासवः ॥", "md": "These and many other rivers by hundreds and thousands all full of sacred water are there. O perpetuator of the Kuru race, Vasava (Indra) draws water from them to shower as rain."},
{"c": "6.12", "n": "32", "i": 28200, "v": "न तासां नामधेयानि परिमाणं तथैव च । शक्यते परिसंख्यातुं पुण्यास्ता हि सरिद्वराः ॥", "md": "It is impossible to mention the names and lengths of these rivers. All of them are the foremost of all rivers, and they are all sincleansing."},
{"c": "6.12", "n": "33", "i": 28201, "v": "तत्र पुण्या जनपदाश्चत्वारो लोकसंमताः । मगाश्च मशकाश्चैव मानसा मन्दगास्तथा ॥", "md": "As every body has heard in the island of Shaka there are four sacred countries. They are the Mrigas, the Mashakas, the Manasas and the Mandagas."},
{"c": "6.12", "n": "34", "i": 28202, "v": "मगा ब्राह्मणभूयिष्ठाः स्वकर्मनिरता नृप । मशकेषु तु राजन्या धार्मिकाः सर्वकामदाः ॥", "md": "The Mrigas are generally Brahmanas engaged in the duties of their own. Many virtuous Kshatriyas are among the Mashakas who grant every wish of the Brahmanas."},
{"c": "6.12", "n": "35", "i": 28203, "v": "मानसेषु महाराज वैश्याः कर्मोपजीविनः । सर्वकामसमायुक्ताः शूरा धर्मार्थनिश्चिताः । शूद्रास्तु मन्दगे नित्यं पुरुषा धर्मशीलिनः ॥", "md": "O king, the Manasas follow the duties of the Vaishyas. Having all their desires gratified, they are brave and firmly devoted to Dharma and Artha."},
{"c": "6.12", "n": "36", "i": 28204, "v": "न तत्र राजा राजेन्द्र न दण्डो न च दण्डिकाः । स्वधर्मेणैव धर्मं च ते रक्षन्ति परस्परम् ॥"},
{"c": "6.12", "n": "37", "i": 28205, "v": "एतावदेव शक्यं तु तस्मिन्द्वीपे प्रभाषितुम् । एतावदेव श्रोतव्यं शाकद्वीपे महौजसि ॥", "md": "They are all engaged in the practice of their respective duties and they all protect one another. So much can be said of the Shaka island and so much only could be heard of that greatly powerful isiand."},
{"c": "6.13", "t": "संजय उवाच ।"},
{"c": "6.13", "n": "1", "i": 28206, "v": "उत्तरेषु तु कौरव्य द्वीपेषु श्रूयते कथा । यथाश्रुतं महाराज ब्रुवतस्तन्निबोध मे ॥", "md": "Sanjaya said O descendant of Kuru, O great king, I shall tell you what is heard of the island in the north. Hear."},
{"c": "6.13", "n": "2", "i": 28207, "v": "घृततोयः समुद्रोऽत्र दधिमण्डोदकोऽपरः । सुरोदः सागरश्चैव तथान्यो घर्मसागरः ॥", "md": "There is that ocean the water of which is Ghee. Next to it is the ocean, the water of which is curd. Next is the ocean, the water of which is wine, and then comes a ocean of water."},
{"c": "6.13", "n": "3", "i": 28208, "v": "परस्परेण द्विगुणाः सर्वे द्वीपा नराधिप । सर्वतश्च महाराज पर्वतैः परिवारिताः ॥", "md": "O king, the island are double in area of one another as they proceed further towards the north. O king, they are surrounded by these oceans."},
{"c": "6.13", "n": "4", "i": 28209, "v": "गौरस्तु मध्यमे द्वीपे गिरिर्मानःशिलो महान् । पर्वतः पश्चिमः कृष्णो नारायणनिभो नृप ॥", "md": "In the middle island, there is a large mountain called Goura which is made of red arsenic. O king, on the western island, there is a mountain, called Krishna; it is a favourite abode of Narayana."},
{"c": "6.13", "n": "5", "i": 28210, "v": "तत्र रत्नानि दिव्यानि स्वयं रक्षति केशवः । प्रजापतिमुपासीनः प्रजानां विदधे सुखम् ॥", "md": "There Keshava protects celestial gems. From that place, when gracious, he bestows happiness on creatures."},
{"c": "6.13", "n": "6", "i": 28211, "v": "कुशद्वीपे कुशस्तम्बो मध्ये जनपदस्य ह । संपूज्यते शल्मलिश्च द्वीपे शाल्मलिके नृप ॥", "md": "O king, along with the kingdoms in these islands, Kusha grass in Kushadvipa and the Salami tree is Shalmalikadvipa are worshipped."},
{"c": "6.13", "n": "7", "i": 28212, "v": "क्रौञ्चद्वीपे महाक्रौञ्चो गिरी रत्नचयाकरः । संपूज्यते महाराज चातुर्वर्ण्येन नित्यदा ॥", "md": "O king, in the Krauncha island the mountain called Maha Krauncha which is a mine of all kinds of gems is always worshipped by all the four orders of men."},
{"c": "6.13", "n": "8", "i": 28213, "v": "गोमन्दः पर्वतो राजन्सुमहान्सर्वधातुमान् । यत्र नित्यं निवसति श्रीमान्कमललोचनः । मोक्षिभिः संस्तुतो नित्यं प्रभुर्नारायणो हरिः ॥", "md": "O king, there is the mountain called Gomanta which is huge in size and which consists of all kinds of metals. On its summit lives Narayana Hari with those they have obtained salvation, graced with prosperity and possessed of eyes like lotus. O great king, in Kushadvipa there is another mountain abounding in corals."},
{"c": "6.13", "n": "9", "i": 28214, "v": "कुशद्वीपे तु राजेन्द्र पर्वतो विद्रुमैश्चितः । सुधामा नाम दुर्धर्षो द्वितीयो हेमपर्वतः ॥"},
{"c": "6.13", "n": "10", "i": 28215, "v": "द्युतिमान्नाम कौरव्य तृतीयः कुमुदो गिरिः । चतुर्थः पुष्पवान्नाम पञ्चमस्तु कुशेशयः ॥"},
{"c": "6.13", "n": "11", "i": 28216, "v": "षष्ठो हरिगिरिर्नाम षडेते पर्वतोत्तमाः । तेषामन्तरविष्कम्भो द्विगुणः प्रविभागशः ॥"},
{"c": "6.13", "n": "12", "i": 28217, "v": "औद्भिदं प्रथमं वर्षं द्वितीयं वेणुमण्डलम् । तृतीयं वै रथाकारं चतुर्थं पालनं स्मृतम् ॥"},
{"c": "6.13", "n": "13", "i": 28218, "v": "धृतिमत्पञ्चमं वर्षं षष्ठं वर्षं प्रभाकरम् । सप्तमं कापिलं वर्षं सप्तैते वर्षपुञ्जकाः ॥"},
{"c": "6.13", "n": "14", "i": 28219, "v": "एतेषु देवगन्धर्वाः प्रजाश्च जगतीश्वर । विहरन्ति रमन्ते च न तेषु म्रियते जनः ॥", "md": "The seventh is called Kapila. These are the Seven successive Varshas. The celestial and the Gandharvas and other creatures of the universe take pleasure to sport in them. The dwellers of these Varshas never die. O king, there is not any robber or any Mlecchha race there."},
{"c": "6.13", "n": "15", "i": 28220, "v": "न तेषु दस्यवः सन्ति म्लेच्छजात्योऽपि वा नृप । गौरप्रायो जनः सर्वः सुकुमारश्च पार्थिव ॥"},
{"c": "6.13", "n": "16", "i": 28221, "v": "अवशिष्टेषु वर्षेषु वक्ष्यामि मनुजेश्वर । यथाश्रुतं महाराज तदव्यग्रमनाः शृणु ॥", "md": "O king, all the dwellers are generally white in complexion. They are very delicate. O ruler of men, I shall describe all that has been heard by me. O king, hear with attention. O great king, there is a great mountain called Krauncha in the Krauncha island."},
{"c": "6.13", "n": "17", "i": 28222, "v": "क्रौञ्चद्वीपे महाराज क्रौञ्चो नाम महागिरिः । क्रौञ्चात्परो वामनको वामनादन्धकारकः ॥"},
{"c": "6.13", "n": "18", "i": 28223, "v": "अन्धकारात्परो राजन्मैनाकः पर्वतोत्तमः । मैनाकात्परतो राजन्गोविन्दो गिरिरुत्तमः ॥"},
{"c": "6.13", "n": "19", "i": 28224, "v": "गोविन्दात्तु परो राजन्निबिडो नाम पर्वतः । परस्तु द्विगुणस्तेषां विष्कम्भो वंशवर्धन ॥", "md": "O king, next to Mainaka is that best of mountains called Govinda, next to Govinda is the Nibida mountain. O perpetuator of the Kuru race, the intervening spaces between one another of these mountains increase in the ratio of one to two. I shall speak of the countries that are situated there. Hear as I tell of them."},
{"c": "6.13", "n": "20", "i": 28225, "v": "देशांस्तत्र प्रवक्ष्यामि तन्मे निगदतः शृणु । क्रौञ्चस्य कुशलो देशो वामनस्य मनोनुगः ॥"},
{"c": "6.13", "n": "21", "i": 28226, "v": "मनोनुगात्परश्चोष्णो देशः कुरुकुलोद्वह । उष्णात्परः प्रावरकः प्रावरादन्धकारकः ॥"},
{"c": "6.13", "n": "22", "i": 28227, "v": "अन्धकारकदेशात्तु मुनिदेशः परः स्मृतः । मुनिदेशात्परश्चैव प्रोच्यते दुन्दुभिस्वनः ॥", "md": "Next to Munidesha is Dundubhisvana frequented by the Siddhas and the Charanas. O king, the people of this regions are white."},
{"c": "6.13", "n": "23", "i": 28228, "v": "सिद्धचारणसंकीर्णो गौरप्रायो जनाधिप । एते देशा महाराज देवगन्धर्वसेविताः ॥"},
{"c": "6.13", "n": "24", "i": 28229, "v": "पुष्करे पुष्करो नाम पर्वतो मणिरत्नमान् । तत्र नित्यं निवसति स्वयं देवः प्रजापतिः ॥"},
{"c": "6.13", "n": "25", "i": 28230, "v": "तं पर्युपासते नित्यं देवाः सर्वे महर्षिभिः । वाग्भिर्मनोनुकूलाभिः पूजयन्तो जनाधिप ॥"},
{"c": "6.13", "n": "26", "i": 28231, "v": "जम्बूद्वीपात्प्रवर्तन्ते रत्नानि विविधान्युत । द्वीपेषु तेषु सर्वेषु प्रजानां कुरुनन्दन ॥", "md": "With gratifying words and respectful adoration. o king, various gems from Jambudvipa are used there."},
{"c": "6.13", "n": "27", "i": 28232, "v": "विप्राणां ब्रह्मचर्येण सत्येन च दमेन च । आरोग्यायुःप्रमाणाभ्यां द्विगुणं द्विगुणं ततः ॥", "md": "O king, in all these islands Brahmacharya, truth, self-control, also health and length of life are in the ratio of one to two as the island are more and more remote northwards. O king, O descendant of Bharata, the land in all these islands is but one country."},
{"c": "6.13", "n": "28", "i": 28233, "v": "एको जनपदो राजन्द्वीपेष्वेतेषु भारत । उक्ता जनपदा येषु धर्मश्चैकः प्रदृश्यते ॥"},
{"c": "6.13", "n": "29", "i": 28234, "v": "ईश्वरो दण्डमुद्यम्य स्वयमेव प्रजापतिः । द्वीपानेतान्महाराज रक्षंस्तिष्ठति नित्यदा ॥", "md": "For it is said to be the one country in which is scen but one religion. The supreme lord of creation himself, lifting up the rod of chastisement always lives there and protects! these islands. O king,. he is their ruler, he is their source of happiness, he is their father, he is their grandfather."},
{"c": "6.13", "n": "30", "i": 28235, "v": "स राजा स शिवो राजन्स पिता स पितामहः । गोपायति नरश्रेष्ठ प्रजाः सजडपण्डिताः ॥"},
{"c": "6.13", "n": "31", "i": 28236, "v": "भोजनं चात्र कौरव्य प्रजाः स्वयमुपस्थितम् । सिद्धमेव महाराज भुञ्जते तत्र नित्यदा ॥", "md": "O foremost of men, it is he who protects there all mobile and immobile creatures. O descendant of Kuru, cooked food comes there of itself and all creatures eat it every day. O mighty-armed hero, next to these regions is seen the region named Shyama."},
{"c": "6.13", "n": "32", "i": 28237, "v": "ततः परं समा नाम दृश्यते लोकसंस्थितिः । चतुरश्रा महाराज त्रयस्त्रिंशत्तु मण्डलम् ॥"},
{"c": "6.13", "n": "33", "i": 28238, "v": "तत्र तिष्ठन्ति कौरव्य चत्वारो लोकसंमताः । दिग्गजा भरतश्रेष्ठ वामनैरावतादयः । सुप्रतीकस्तथा राजन्प्रभिन्नकरटामुखः ॥", "md": "It is like a star in shape having four corners. O king, it has thirty three Mandalas. ) descendant of Kuru, there live four great clephants adored by all, o best among the Bharata race, they are Vamana, Airavata, Supratika with rent temples and also another."},
{"c": "6.13", "n": "34", "i": 28239, "v": "तस्याहं परिमाणं तु न संख्यातुमिहोत्सहे । असंख्यातः स नित्यं हि तिर्यगूर्ध्वमधस्तथा ॥", "md": "I cannot venture to calculate the proportions of these four elephants. Their length, breadth and thickness have ever remained umascertained."},
{"c": "6.13", "n": "35", "i": 28240, "v": "तत्र वै वायवो वान्ति दिग्भ्यः सर्वाभ्य एव च । असंबाधा महाराज तान्निगृह्णन्ति ते गजाः ॥", "md": "O king, winds blow in these regions irregularly from all directions. These winds are scized by these elephants with the tips of their trunks, which are like to lotus in complexion, which are very bright and which they are capable of drawing up in this way. As soon as they scize them, they let them out."},
{"c": "6.13", "n": "36", "i": 28241, "v": "पुष्करैः पद्मसंकाशैर्वर्ष्मवद्भिर्महाप्रभैः । ते शनैः पुनरेवाशु वायून्मुञ्चन्ति नित्यशः ॥", "md": "O king, winds blow in these regions irregularly from all directions. These winds are scized by these elephants with the tips of their trunks, which are like to lotus in complexion, which are very bright and which they are capable of drawing up in this way. As soon as they scize them, they let them out."},
{"c": "6.13", "n": "37", "i": 28242, "v": "श्वसद्भिर्मुच्यमानास्तु दिग्गजैरिह मारुताः । आगच्छन्ति महाराज ततस्तिष्ठन्ति वै प्रजाः ॥", "md": "O king, having been thus let out by these clephants, these winds come over to this earth, and for their coming creatures breathe and live."},
{"c": "6.13", "t": "धृतराष्ट्र उवाच ।"},
{"c": "6.13", "n": "38", "i": 28243, "v": "परो वै विस्तरोऽत्यर्थं त्वया संजय कीर्तितः । दर्शितं द्वीपसंस्थानमुत्तरं ब्रूहि संजय ॥", "md": "Dhritarashtra said O Sanjaya, you have told me in detail about the first subject. You have also told me the position of the islands. O Sanjaya tell me now the rest."},
{"c": "6.13", "t": "संजय उवाच ।"},
{"c": "6.13", "n": "39", "i": 28244, "v": "उक्ता द्वीपा महाराज ग्रहान्मे शृणु तत्त्वतः । स्वर्भानुः कौरवश्रेष्ठ यावदेष प्रभावतः ॥", "md": "Sanjaya said O great king, I have described to you all the islands. O Kuru chief, now hear what I say about the heavily bodies and about Svarbhanu."},
{"c": "6.13", "n": "40", "i": 28245, "v": "परिमण्डलो महाराज स्वर्भानुः श्रूयते ग्रहः । योजनानां सहस्राणि विष्कम्भो द्वादशास्य वै ॥", "md": "O king, it is hcard by us that the planet Svarbhanu is a globe. Its diameter is twelve thousand Yojanas."},
{"c": "6.13", "n": "41", "i": 28246, "v": "परिणाहेन षट्त्रिंशद्विपुलत्वेन चानघ । षष्टिमाहुः शतान्यस्य बुधाः पौराणिकास्तथा ॥", "md": "And because because it is very large, its circumference is forty two thousand Yojanas. O sinless one, thus say the learned men of old."},
{"c": "6.13", "n": "42", "i": 28247, "v": "चन्द्रमास्तु सहस्राणि राजन्नेकादश स्मृतः । विष्कम्भेण कुरुश्रेष्ठ त्रयस्त्रिंशत्तु मण्डलम् । एकोनषष्टिर्वैपुल्याच्छीतरश्मेर्महात्मनः ॥"},
{"c": "6.13", "n": "43", "i": 28248, "v": "सूर्यस्त्वष्टौ सहस्राणि द्वे चान्ये कुरुनन्दन । विष्कम्भेण ततो राजन्मण्डलं त्रिंशतं समम् ॥"},
{"c": "6.13", "n": "44", "i": 28249, "v": "अष्टपञ्चाशतं राजन्विपुलत्वेन चानघ । श्रूयते परमोदारः पतंगोऽसौ विभावसुः । एतत्प्रमाणमर्कस्य निर्दिष्टमिह भारत ॥"},
{"c": "6.13", "n": "45", "i": 28250, "v": "स राहुश्छादयत्येतौ यथाकालं महत्तया । चन्द्रादित्यौ महाराज संक्षेपोऽयमुदाहृतः ॥", "md": "The planet Rahu on account of its great bulk covers both the sun and the moon in due tiine (during eclipses). I tell you all this in brief."},
{"c": "6.13", "n": "46", "i": 28251, "v": "इत्येतत्ते महाराज पृच्छतः शास्त्रचक्षुषा । सर्वमुक्तं यथातत्त्वं तस्माच्छममवाप्नुहि ॥", "md": "O great king, with the help of the eye of science, I have told you all that you asked me. Be blessed."},
{"c": "6.13", "n": "47", "i": 28252, "v": "यथादृष्टं मया प्रोक्तं सनिर्याणमिदं जगत् । तस्मादाश्वस कौरव्य पुत्रं दुर्योधनं प्रति ॥", "md": "I shall now tell you of the construction of the universe as narrated in the Shastras. Therefore, O descendant of Kuru, pacify your son Duryodhana."},
{"c": "6.13", "n": "48", "i": 28253, "v": "श्रुत्वेदं भरतश्रेष्ठ भूमिपर्व मनोनुगम् । श्रीमान्भवति राजन्यः सिद्धार्थः साधुसंमतः । आयुर्बलं च वीर्यं च तस्य तेजश्च वर्धते ॥", "md": "O best of the Bharata race, hearing this delightful Bhumi Parva, a Kshatriya obtains prosperity, the fruition of all his desires and approbation of the pious."},
{"c": "6.13", "n": "49", "i": 28254, "v": "यः शृणोति महीपाल पर्वणीदं यतव्रतः । प्रीयन्ते पितरस्तस्य तथैव च पितामहाः ॥", "md": "The king who hears this on the full-moon or the new-incon day and observes the vows with care, obtains long life, fame, and prowess. His ancestral manes become pleased. You have now heard of all the merits that flow from this Bharata Varsha in which we live."},
{"c": "6.13", "n": "50", "i": 28255, "v": "इदं तु भारतं वर्षं यत्र वर्तामहे वयम् । पूर्वं प्रवर्तते पुण्यं तत्सर्वं श्रुतवानसि ॥"},
{"c": "6.14", "t": "वैशंपायन उवाच ।"},
{"c": "6.14", "n": "1", "i": 28256, "v": "अथ गावल्गणिर्धीमान्समरादेत्य संजयः । प्रत्यक्षदर्शी सर्वस्य भूतभव्यभविष्यवित् ॥", "md": "Vaishampayana said O descendant of Bharata, possessing the knowledge of the past, present and future and seeing all present before his eyes, the learned son of Gavalgana came quickly from the field of battle, and rushing with grief to the presence of the king, told Dhritarashtra who was in great anxiety that the grandfather (of the Kurus) Bhishma was killed."},
{"c": "6.14", "n": "2", "i": 28257, "v": "ध्यायते धृतराष्ट्राय सहसोपेत्य दुःखितः । आचष्ट निहतं भीष्मं भरतानाममध्यमम् ॥", "md": "Vaishampayana said O descendant of Bharata, possessing the knowledge of the past, present and future and seeing all present before his eyes, the learned son of Gavalgana came quickly from the field of battle, and rushing with grief to the presence of the king, told Dhritarashtra who was in great anxiety that the grandfather (of the Kurus) Bhishma was killed."},
{"c": "6.14", "n": "3", "i": 28258, "v": "संजयोऽहं महाराज नमस्ते भरतर्षभ । हतो भीष्मः शांतनवो भरतानां पितामहः ॥", "md": "Sanjaya said O great king, I am Sanjaya , O foremost of the Bharata race, I bow to you. The son of Shantanu, Bhishma, the grandfather of the Kurus, is killed."},
{"c": "6.14", "n": "4", "i": 28259, "v": "ककुदं सर्वयोधानां धाम सर्वधनुष्मताम् । शरतल्पगतः सोऽद्य शेते कुरुपितामहः ॥", "md": "The foremost of all warriors, that prowess personified of all bow-men, that grandfather of the Kurus, today lies on the bed of arrows."},
{"c": "6.14", "n": "5", "i": 28260, "v": "यस्य वीर्यं समाश्रित्य द्यूतं पुत्रस्तवाकरोत् । स शेते निहतो राजन्संख्ये भीष्मः शिखण्डिना ॥", "md": "O king, relaying on whose energy, your son played in that match at dice, that great Bhishma now lies in the field of battle killed by Shikhandin."},
{"c": "6.14", "n": "6", "i": 28261, "v": "यः सर्वान्पृथिवीपालान्समवेतान्महामृधे । जिगायैकरथेनैव काशिपुर्यां महारथः ॥", "md": "That mighty car-warrior who on a single car had formerly defeated in a great battle all the kings of the earth assembled at Kashi."},
{"c": "6.14", "n": "7", "i": 28262, "v": "जामदग्न्यं रणे राममायोध्य वसुसंभवः । न हतो जामदग्न्येन स हतोऽद्य शिखण्डिना ॥", "md": "He who fearlessly fought in battle with Rama the son of Jamadagni, he whom even Jaimadagni's son could not kill, even that great Bhishma has been today killed by Shikhandin."},
{"c": "6.14", "n": "8", "i": 28263, "v": "महेन्द्रसदृशः शौर्ये स्थैर्ये च हिमवानिव । समुद्र इव गाम्भीर्ये सहिष्णुत्वे धरासमः ॥", "md": "Resembling the great Indra in bravery, the carth herself in patience, the Himalayas in firinness, and the ocean in gravity."},
{"c": "6.14", "n": "9", "i": 28264, "v": "शरदंष्ट्रो धनुर्वक्त्रः खड्गजिह्वो दुरासदः । नरसिंहः पिता तेऽद्य पाञ्चाल्येन निपातितः ॥", "md": "That invincible warrior who had arrows for his feet, the bow for his mouth and the sword for his tongue, that best of men, has today been killed by the prince of Panchala."},
{"c": "6.14", "n": "10", "i": 28265, "v": "पाण्डवानां महत्सैन्यं यं दृष्ट्वोद्यन्तमाहवे । प्रवेपत भयोद्विग्नं सिंहं दृष्ट्वेव गोगणः ॥", "md": "Seeing him ready for battle, the great army of the Pandavas trembled in fear like a herd of kine on seeing a lion."},
{"c": "6.14", "n": "11", "i": 28266, "v": "परिरक्ष्य स सेनां ते दशरात्रमनीकहा । जगामास्तमिवादित्यः कृत्वा कर्म सुदुष्करम् ॥", "md": "Alas (even that great Bhishma) the slayer of hostile heroes after having protected your army for ten nights and having achieved feats exceedingly difficult to be accomplished, today has set like the sun."},
{"c": "6.14", "n": "12", "i": 28267, "v": "यः स शक्र इवाक्षोभ्यो वर्षन्बाणान्सहस्रशः । जघान युधि योधानामर्बुदं दशभिर्दिनैः ॥", "md": "Scattering thousands of arrows with the greatest composure, he who like Indra, daily killed ten thousand warriors and that too (continually) for ten days."},
{"c": "6.14", "n": "13", "i": 28268, "v": "स शेते निष्टनन्भूमौ वातरुग्ण इव द्रुमः । तव दुर्मन्त्रिते राजन्यथा नार्हः स भारत ॥", "md": "O king, that descendant of Bharata even he, now killed by the enemy, lies, though he does not deserve it, on the bare ground like a large tree broken by the wind."},
{"c": "6.15", "t": "धृतराष्ट्र उवाच ।"},
{"c": "6.15", "n": "1", "i": 28269, "v": "कथं कुरूणामृषभो हतो भीष्मः शिखण्डिना । कथं रथात्स न्यपतत्पिता मे वासवोपमः ॥", "md": "Dhritarashtra said How has that foremost of all the Kurus Bhishma been killed by Shikhandi? How did my sire (Bhishma) who was like a second Indra fall down from his car?"},
{"c": "6.15", "n": "2", "i": 28270, "v": "कथमासंश्च मे पुत्रा हीना भीष्मेण संजय । बलिना देवकल्पेन गुर्वर्थे ब्रह्मचारिणा ॥", "md": "O Sanjaya, what happened to my sons when they were deprived of the powerful Bhishma who was like a god and who led a life of celibacy for his father?"},
{"c": "6.15", "n": "3", "i": 28271, "v": "तस्मिन्हते महासत्त्वे महेष्वासे महाबले । महारथे नरव्याघ्रे किमु आसीन्मनस्तदा ॥", "md": "On the fall of that foremost of men Bhishma who possessed great wisdom, great ability for action, great powers and great energy what did our warriors thinks in their ininds?"},
{"c": "6.15", "n": "4", "i": 28272, "v": "आर्तिः परा माविशति यतः शंससि मे हतम् । कुरूणामृषभं वीरमकम्प्यं पुरुषर्षभम् ॥", "md": "Hearing that the foremost of men, the best of the Kurus, the unwavering hero (Bhishma) is killed, my heart is possessed by great grief. sun"},
{"c": "6.15", "n": "5", "i": 28273, "v": "के तं यान्तमनुप्रेयुः के चास्यासन्पुरोगमाः । केऽतिष्ठन्के न्यवर्तन्त केऽभ्यवर्तन्त संजय ॥", "md": "When he advanced who followed him and who went in front? Who stood by his side and who advanced with him?"},
{"c": "6.15", "n": "6", "i": 28274, "v": "के शूरा रथशार्दूलमच्युतं क्षत्रियर्षभम् । रथानीकं गाहमानं सहसा पृष्ठतोऽन्वयुः ॥", "md": "Who arc those brave warriors that followed that foremost of all car-warriors, that great bowman, that best of the Kshatriya (Bhishma) when he penetrated into the ranks of the enemy?"},
{"c": "6.15", "n": "7", "i": 28275, "v": "यस्तमोऽर्क इवापोहन्परसैन्यममित्रहा । सहस्ररश्मिप्रतिमः परेषां भयमादधत् । अकरोद्दुष्करं कर्म रणे कौरवशासनात् ॥", "md": "When he attacked the enemy's rank who were the warriors that opposed the chastiser of foes who resembled the and who, spreading terror among the foes destroyed their ranks as the sun destroys darkness, and who achieved exceedingly difficult feats amongst the ranks of the Pandavas?"},
{"c": "6.15", "n": "8", "i": 28276, "v": "ग्रसमानमनीकानि य एनं पर्यवारयन् । कृतिनं तं दुराधर्षं सम्यग्यास्यन्तमन्तिके । कथं शांतनवं युद्धे पाण्डवाः प्रत्यवारयन् ॥", "md": "O Sanjaya, how did the Pandavas oppose in battle that invincible son of Shantanu that accomplished warrior when he attacked them?"},
{"c": "6.15", "n": "9", "i": 28277, "v": "निकृन्तन्तमनीकानि शरदंष्ट्रं तरस्विनम् । चापव्यात्ताननं घोरमसिजिह्वं दुरासदम् ॥"},
{"c": "6.15", "n": "10", "i": 28278, "v": "अत्यन्यान्पुरुषव्याघ्रान्ह्रीमन्तमपराजितम् । पातयामास कौन्तेयः कथं तमजितं युधि ॥"},
{"c": "6.15", "n": "11", "i": 28279, "v": "उग्रधन्वानमुग्रेषुं वर्तमानं रथोत्तमे । परेषामुत्तमाङ्गानि प्रचिन्वन्तं शितेषुभिः ॥"},
{"c": "6.15", "n": "12", "i": 28280, "v": "पाण्डवानां महत्सैन्यं यं दृष्ट्वोद्यन्तमाहवे । कालाग्निमिव दुर्धर्षं समवेष्टत नित्यशः ॥"},
{"c": "6.15", "n": "13", "i": 28281, "v": "परिकृष्य स सेनां मे दशरात्रमनीकहा । जगामास्तमिवादित्यः कृत्वा कर्म सुदुष्करम् ॥", "md": "Alas (even that great Bhishma) the slayer of hostile heroes after having protected your army for ten nights and having achieved feats exceedingly difficult to be accomplished, today has set like the sun."},
{"c": "6.15", "n": "14", "i": 28282, "v": "यः स शक्र इवाक्षय्यं वर्षं शरमयं सृजन् । जघान युधि योधानामर्बुदं दशभिर्दिनैः ॥", "md": "Scattering thousands of arrows with the greatest composure, he who like Indra, daily killed ten thousand warriors and that too (continually) for ten days."},
{"c": "6.15", "n": "15", "i": 28283, "v": "स शेते निष्टनन्भूमौ वातरुग्ण इव द्रुमः । मम दुर्मन्त्रितेनासौ यथा नार्हः स भारतः ॥", "md": "O king, that descendant of Bharata even he, now killed by the enemy, lies, though he does not deserve it, on the bare ground like a large tree broken by the wind."},
{"c": "6.15", "n": "16", "i": 28284, "v": "कथं शांतनवं दृष्ट्वा पाण्डवानामनीकिनी । प्रहर्तुमशकत्तत्र भीष्मं भीमपराक्रमम् ॥", "md": "Seeing the son of Shantanu, Bhishma, of fearful prowess, how could the army of the Panchalas strike him down?"},
{"c": "6.15", "n": "17", "i": 28285, "v": "कथं भीष्मेण संग्राममकुर्वन्पाण्डुनन्दनाः । कथं च नाजयद्भीष्मो द्रोणे जीवति संजय ॥", "md": "How did the Pandavas fight with Bhishma? O Sanjaya, how is it that Bhishma could not conquer when Drona is still alive."},
{"c": "6.15", "n": "18", "i": 28286, "v": "कृपे संनिहिते तत्र भरद्वाजात्मजे तथा । भीष्मः प्रहरतां श्रेष्ठः कथं स निधनं गतः ॥", "md": "When Kripa was near him, when Drona was there, how could Bhishma that foremost of warriors be killed?"},
{"c": "6.15", "n": "19", "i": 28287, "v": "कथं चातिरथस्तेन पाञ्चाल्येन शिखण्डिना । भीष्मो विनिहतो युद्धे देवैरपि दुरुत्सहः ॥", "md": "How could Bhishma, who was an Atiratha and who could not be resisted even by the celestial be killed in battle by the Panchala Prince Shikhandin?"},
{"c": "6.15", "n": "20", "i": 28288, "v": "यः स्पर्धते रणे नित्यं जामदग्न्यं महाबलम् । अजितं जामदग्न्येन शक्रतुल्यपराक्रमम् ॥", "md": "O Sanjaya, he who always considered himself equal to the mighty son of Jamadagni, he whom Jamadagni's son himself could not conquer, he who resembled Indra in prowess, tell me how such a hero, Bhishma, born as he was in the race of Maharathas, was killed in battle. Without knowing all the particulars, I cannot get rest."},
{"c": "6.15", "n": "21", "i": 28289, "v": "तं हतं समरे भीष्मं महारथबलोचितम् । संजयाचक्ष्व मे वीरं येन शर्म न विद्महे ॥", "md": "O Sanjaya, he who always considered himself equal to the mighty son of Jamadagni, he whom Jamadagni's son himself could not conquer, he who resembled Indra in prowess, tell me how such a hero, Bhishma, born as he was in the race of Maharathas, was killed in battle. Without knowing all the particulars, I cannot get rest."},
{"c": "6.15", "n": "22", "i": 28290, "v": "मामकाः के महेष्वासा नाजहुः संजयाच्युतम् । दुर्योधनसमादिष्टाः के वीराः पर्यवारयन् ॥", "md": "O Sanjaya, (tell me) what great bow men of my army, did not abandon that hero of unfading energy and what brave warriors at the command Duryodhana stood around that hero in order to protect him?"},
{"c": "6.15", "n": "23", "i": 28291, "v": "यच्छिखण्डिमुखाः सर्वे पाण्डवा भीष्ममभ्ययुः । कच्चिन्न कुरवो भीतास्तत्यजुः संजयाच्युतम् ॥", "md": "O Sanjaya, when all the Pandavas with Shikhandin at their head advanced against Bhishma, I hope the Kurus stood by the side of the great hero of immeasurable prowess."},
{"c": "6.15", "n": "24", "i": 28292, "v": "मौर्वीघोषस्तनयित्नुः पृषत्कपृषतो महान् । धनुर्ह्रादमहाशब्दो महामेघ इवोन्नतः ॥", "md": "He was like a mighty cloud, the twang of his bow was the roar of that clouds, the arrows were its showers of rains, and the sound of his bow was its thunder. That hero, showering his arrows on the sons of Kunti along with the Panchalas and Srinjayas who were on their side struck down the hostile car-warriors as the slayer of Bala (Indra) struck down the Danavas."},
{"c": "6.15", "n": "25", "i": 28293, "v": "यदभ्यवर्षत्कौन्तेयान्सपाञ्चालान्ससृञ्जयान् । निघ्नन्पररथान्वीरो दानवानिव वज्रभृत् ॥", "md": "He was like a mighty cloud, the twang of his bow was the roar of that clouds, the arrows were its showers of rains, and the sound of his bow was its thunder. That hero, showering his arrows on the sons of Kunti along with the Panchalas and Srinjayas who were on their side struck down the hostile car-warriors as the slayer of Bala (Indra) struck down the Danavas."},
{"c": "6.15", "n": "26", "i": 28294, "v": "इष्वस्त्रसागरं घोरं बाणग्राहं दुरासदम् । कार्मुकोर्मिणमक्षय्यमद्वीपं समरेऽप्लवम् । गदासिमकरावर्तं हयग्राहं गजाकुलम् ॥"},
{"c": "6.15", "n": "27", "i": 28295, "v": "हयान्गजान्पदातांश्च रथांश्च तरसा बहून् । निमज्जयन्तं समरे परवीरापहारिणम् ॥"},
{"c": "6.15", "n": "28", "i": 28296, "v": "विदह्यमानं कोपेन तेजसा च परंतपम् । वेलेव मकरावासं के वीराः पर्यवारयन् ॥"},
{"c": "6.15", "n": "29", "i": 28297, "v": "भीष्मो यदकरोत्कर्म समरे संजयारिहा । दुर्योधनहितार्थाय के तदास्य पुरोऽभवन् ॥", "md": "Who were in his front when that chastiser of foes Bhishma achieved great feats in battle for the good of Duryodhana?"},
{"c": "6.15", "n": "30", "i": 28298, "v": "केऽरक्षन्दक्षिणं चक्रं भीष्मस्यामिततेजसः । पृष्ठतः के परान्वीरा उपासेधन्यतव्रताः ॥", "md": "Who were they that protected the right of that immeasurably powerful warrior? Who were they that resisted the enemy's warriors from his rear with patience and energy?"},
{"c": "6.15", "n": "31", "i": 28299, "v": "के पुरस्तादवर्तन्त रक्षन्तो भीष्ममन्तिके । केऽरक्षन्नुत्तरं चक्रं वीरा वीरस्य युध्यतः ॥", "md": "Who placed themselves just in front of him to protect him? Who were the heroes that protected the front of that brave warrior when he fought?"},
{"c": "6.15", "n": "32", "i": 28300, "v": "वामे चक्रे वर्तमानाः केऽघ्नन्संजय सृञ्जयान् । समेताग्रमनीकेषु केऽभ्यरक्षन्दुरासदम् ॥", "md": "Who were they that placed themselves on his left and attacked the Srinjayas? Who were they that protected the irresistible ranks of his advanced guard?"},
{"c": "6.15", "n": "33", "i": 28301, "v": "पार्श्वतः केऽभ्यवर्तन्त गच्छन्तो दुर्गमां गतिम् । समूहे के परान्वीरान्प्रत्ययुध्यन्त संजय ॥", "md": "Who protected the wings of that warrior who has gone away to his last journey? O Sanjaya, who were they that fought with the enemy's warriors in general engagement?"},
{"c": "6.15", "n": "34", "i": 28302, "v": "रक्ष्यमाणः कथं वीरैर्गोप्यमानाश्च तेन ते । दुर्जयानामनीकानि नाजयंस्तरसा युधि ॥", "md": "If he was protected by our warriors and if they protected by him, how is it that he could not defeat in battle the Pandava army, invincible though it was?"},
{"c": "6.15", "n": "35", "i": 28303, "v": "सर्वलोकेश्वरस्येव परमेष्ठिप्रजापतेः । कथं प्रहर्तुमपि ते शेकुः संजय पाण्डवाः ॥", "md": "O Sanjaya, how could the Pandavas succeed in striking Bhishma who was like Parameshti himself, that lord and creator of all creatures."},
{"c": "6.15", "n": "36", "i": 28304, "v": "यस्मिन्द्वीपे समाश्रित्य युध्यन्ति कुरवः परैः । तं निमग्नं नरव्याघ्रं भीष्मं शंससि संजय ॥", "md": "O Sanjaya, you tell me of the disappearance of Bhishma, that foremost of men who was our main stay and relying on whom, the Kurus were fighting with their enemies."},
{"c": "6.15", "n": "37", "i": 28305, "v": "यस्य वीर्ये समाश्वस्य मम पुत्रो बृहद्बलः । न पाण्डवानगणयत्कथं स निहतः परैः ॥", "md": "Alas, how has that greatly powerful warrior, relying on whose prowess my son never cared for the Pandavas, been (today) killed by the enemy?"},
{"c": "6.15", "n": "38", "i": 28306, "v": "यः पुरा विबुधैः सेन्द्रैः साहाय्ये युद्धदुर्मदः । काङ्क्षितो दानवान्घ्नद्भिः पिता मम महाव्रतः ॥", "md": "In the day of yore when the celestials were fighting with the Danavas, they sought the help of that invincible hero, my great vowobserving father."},
{"c": "6.15", "n": "39", "i": 28307, "v": "यस्मिञ्जाते महावीर्ये शंतनुर्लोकशंकरे । शोकं दुःखं च दैन्यं च प्राजहात्पुत्रलक्ष्मणि ॥", "md": "O Sanjaya, how can you tell me that Bhishma that foremost of all mighty men, that renowned warrior, that great refuge of all, that wise and virtuous man ever devoted to the duties of his order and learned in all the Vedas and their branches, the hero in whose birth Shantanu was freed from all grief, melancholy and sorrow, has been killed?"},
{"c": "6.15", "n": "40", "i": 28308, "v": "प्रज्ञा परायणं तज्ज्ञं सद्धर्मनिरतं शुचिम् । वेदवेदाङ्गतत्त्वज्ञं कथं शंससि मे हतम् ॥", "md": "O Sanjaya, how can you tell me that Bhishma that foremost of all mighty men, that renowned warrior, that great refuge of all, that wise and virtuous man ever devoted to the duties of his order and learned in all the Vedas and their branches, the hero in whose birth Shantanu was freed from all grief, melancholy and sorrow, has been killed?"},
{"c": "6.15", "n": "41", "i": 28309, "v": "सर्वास्त्रविनयोपेतं दान्तं शान्तं मनस्विनम् । हतं शांतनवं श्रुत्वा मन्ये शेषं बलं हतम् ॥", "md": "Skilled in every weapon, possessing himself gentleness, and great energy with passions under complete control, hearing that such son of Shantanu (Bhishma) is killed, I consider that rest of my army as already slain."},
{"c": "6.15", "n": "42", "i": 28310, "v": "धर्मादधर्मो बलवान्संप्राप्त इति मे मतिः । यत्र वृद्धं गुरुं हत्वा राज्यमिच्छन्ति पाण्डवाः ॥", "md": "In my opinion, impiety has now become stronger than piety, for the Pandavas desire sovereignty even killed their venerable Guru."},
{"c": "6.15", "n": "43", "i": 28311, "v": "जामदग्न्यः पुरा रामः सर्वास्त्रविदनुत्तमः । अम्बार्थमुद्यतः संख्ये भीष्मेण युधि निर्जितः ॥", "md": "In the days of yore. Rama, the son of Jamadagni, skilled in every weapon and whom none excelled, was vanquished by Bhishma in battle when fighting on behalf of Amba."},
{"c": "6.15", "n": "44", "i": 28312, "v": "तमिन्द्रसमकर्माणं ककुदं सर्वधन्विनाम् । हतं शंससि भीष्मं मे किं नु दुःखमतः परम् ॥", "md": "You tell me that Bhishma who is the foremost of all warriors and who is equal to Indra in the great deeds he has performed has been killed, what can be a greater grief to me than this?"},
{"c": "6.15", "n": "45", "i": 28313, "v": "असकृत्क्षत्रियव्राताः संख्ये येन विनिर्जिताः । जामदग्न्यस्तथा रामः परवीरनिघातिना ॥", "md": "That great intelligent one, who was not killed even by that slayer of hostile heroes, that Rama, the son of Jamadagni who defeated in battle all Kshatriyas, has now been killed by Shikhandin,."},
{"c": "6.15", "n": "46", "i": 28314, "v": "तस्मान्नूनं महावीर्याद्भार्गवाद्युद्धदुर्मदात् । तेजोवीर्यबलैर्भूयाञ्शिखण्डी द्रुपदात्मजः ॥"},
{"c": "6.15", "n": "47", "i": 28315, "v": "यः शूरं कृतिनं युद्धे सर्वशास्त्रविशारदम् । परमास्त्रविदं वीरं जघान भरतर्षभम् ॥"},
{"c": "6.15", "n": "48", "i": 28316, "v": "के वीरास्तममित्रघ्नमन्वयुः शत्रुसंसदि । शंस मे तद्यथा वृत्तं युद्धं भीष्मस्य पाण्डवैः ॥"},
{"c": "6.15", "n": "49", "i": 28317, "v": "योषेव हतवीरा मे सेना पुत्रस्य संजय । अगोपमिव चोद्भ्रान्तं गोकुलं तद्बलं मम ॥"},
{"c": "6.15", "n": "50", "i": 28318, "v": "पौरुषं सर्वलोकस्य परं यस्य महाहवे । परासिक्ते च वस्तस्मिन्कथमासीन्मनस्तदा ॥", "md": "That army is now like a panic-stricken herd of kine deprived of its herdsman. When he who possessed prowess superior to that of every man, has fallen in the field of battle, (I guess) what is the mind of my army. O Sanjaya, what power is there in our life."},
{"c": "6.15", "n": "51", "i": 28319, "v": "जीवितेऽप्यद्य सामर्थ्यं किमिवास्मासु संजय । घातयित्वा महावीर्यं पितरं लोकधार्मिकम् ॥"},
{"c": "6.15", "n": "52", "i": 28320, "v": "अगाधे सलिले मग्नां नावं दृष्ट्वेव पारगाः । भीष्मे हते भृशं दुःखान्मन्ये शोचन्ति पुत्रकाः ॥", "md": "I am sure, my sons are bewailing in grief for the death of Bhishma. O Sanjaya, my heart is surely made of stone."},
{"c": "6.15", "n": "53", "i": 28321, "v": "अद्रिसारमयं नूनं सुदृढं हृदयं मम । यच्छ्रुत्वा पुरुषव्याघ्रं हतं भीष्मं न दीर्यते ॥", "md": "For it does not burst even on hearing the death of Bhishma that foremost of all men, in whom were intelligence and policy and skill in arms."},
{"c": "6.15", "n": "54", "i": 28322, "v": "यस्मिन्नस्त्रं च मेधा च नीतिश्च भरतर्षभे । अप्रमेयाणि दुर्धर्षे कथं स निहतो युधि ॥"},
{"c": "6.15", "n": "55", "i": 28323, "v": "न चास्त्रेण न शौर्येण तपसा मेधया न च । न धृत्या न पुनस्त्यागान्मृत्योः कश्चिद्विमुच्यते ॥", "md": "Nor by firmness, nor by gift, can a man free himself from death. The greatly powerful Time cannot be transgressed by any thing in the world."},
{"c": "6.15", "n": "56", "i": 28324, "v": "कालो नूनं महावीर्यः सर्वलोकदुरत्ययः । यत्र शांतनवं भीष्मं हतं शंससि संजय ॥"},
{"c": "6.15", "n": "57", "i": 28325, "v": "पुत्रशोकाभिसंतप्तो महद्दुःखमचिन्तयन् । आशंसेऽहं पुरा त्राणं भीष्माच्छंतनुनन्दनात् ॥"},
{"c": "6.15", "n": "58", "i": 28326, "v": "यदादित्यमिवापश्यत्पतितं भुवि संजय । दुर्योधनः शांतनवं किं तदा प्रत्यपद्यत ॥"},
{"c": "6.15", "n": "59", "i": 28327, "v": "नाहं स्वेषां परेषां वा बुद्ध्या संजय चिन्तयन् । शेषं किंचित्प्रपश्यामि प्रत्यनीके महीक्षिताम् ॥"},
{"c": "6.15", "n": "60", "i": 28328, "v": "दारुणः क्षत्रधर्मोऽयमृषिभिः संप्रदर्शितः । यत्र शांतनवं हत्वा राज्यमिच्छन्ति पाण्डवाः ॥"},
{"c": "6.15", "n": "61", "i": 28329, "v": "वयं वा राज्यमिच्छामो घातयित्वा पितामहम् । क्षत्रधर्मे स्थिताः पार्था नापराध्यन्ति पुत्रकाः ॥", "md": "The sons of Pritha, as well as my sons are all performing the duties of Kshatriyas. Therefore none of them incurs any sin, O Sanjaya, even a very virtuous man should do it when a great calamity comes."},
{"c": "6.15", "n": "62", "i": 28330, "v": "एतदार्येण कर्तव्यं कृच्छ्रास्वापत्सु संजय । पराक्रमः परं शक्त्या तच्च तस्मिन्प्रतिष्ठितम् ॥"},
{"c": "6.15", "n": "63", "i": 28331, "v": "अनीकानि विनिघ्नन्तं ह्रीमन्तमपराजितम् । कथं शांतनवं तात पाण्डुपुत्रा न्यपातयन् ॥", "md": "The display of prowess and the great strength has been considered to be the duty of a Kshatriya. How did the Pandavas oppose my father Bhishma, the son of Shantanu, that invincible but modest hero when he was destroying the troops of the enemy? How were the troops arranged and how did he fight with the illustrious enemies?"},
{"c": "6.15", "n": "64", "i": 28332, "v": "कथं युक्तान्यनीकानि कथं युद्धं महात्मभिः । कथं वा निहतो भीष्मः पिता संजय मे परैः ॥"},
{"c": "6.15", "n": "65", "i": 28333, "v": "दुर्योधनश्च कर्णश्च शकुनिश्चापि सौबलः । दुःशासनश्च कितवो हते भीष्मे किमब्रुवन् ॥", "md": "Sanjaya said Then king Duryodhana, Shakuni the son of Subala, your son Dushasana and the invincible son of Suta,"},
{"c": "6.15", "n": "66", "i": 28334, "v": "यच्छरीरैरुपस्तीर्णां नरवारणवाजिनाम् । शरशक्तिगदाखड्गतोमराक्षां भयावहाम् ॥"},
{"c": "6.15", "n": "67", "i": 28335, "v": "प्राविशन्कितवा मन्दाः सभां युधि दुरासदाम् । प्राणद्यूते प्रतिभये केऽदीव्यन्त नरर्षभाः ॥"},
{"c": "6.15", "n": "68", "i": 28336, "v": "केऽजयन्के जितास्तत्र हृतलक्षा निपातिताः । अन्ये भीष्माच्छांतनवात्तन्ममाचक्ष्व संजय ॥"},
{"c": "6.15", "n": "69", "i": 28337, "v": "न हि मे शान्तिरस्तीह युधि देवव्रतं हतम् । पितरं भीमकर्माणं श्रुत्वा मे दुःखमाविशत् ॥"},
{"c": "6.15", "n": "70", "i": 28338, "v": "आर्तिं मे हृदये रूढां महतीं पुत्रकारिताम् । त्वं सिञ्चन्सर्पिषेवाग्निमुद्दीपयसि संजय ॥"},
{"c": "6.15", "n": "71", "i": 28339, "v": "महान्तं भारमुद्यम्य विश्रुतं सार्वलौकिकम् । दृष्ट्वा विनिहतं भीष्मं मन्ये शोचन्ति पुत्रकाः ॥", "md": "O Sanjaya, you make my that grief blaze forth as fire with Ghee. Sceing Bhishma, celebrated in all the worlds, who undertook a great task, killed, I am sure my sons are lamenting. I desire to hear all their sorrows that have been produced by Duryodhana's act."},
{"c": "6.15", "n": "72", "i": 28340, "v": "श्रोष्यामि तानि दुःखानि दुर्योधनकृतान्यहम् । तस्मान्मे सर्वमाचक्ष्व यद्वृत्तं तत्र संजय ॥"},
{"c": "6.15", "n": "73", "i": 28341, "v": "संग्रामे पृथिवीशानां मन्दस्याबुद्धिसंभवम् । अपनीतं सुनीतं वा तन्ममाचक्ष्व संजय ॥"},
{"c": "6.15", "n": "74", "i": 28342, "v": "यत्कृतं तत्र भीष्मेण संग्रामे जयमिच्छता । तेजोयुक्तं कृतास्त्रेण शंस तच्चाप्यशेषतः ॥", "md": "O Sanjaya, ill or well, tell me every thing. Tell me all in full and in detail, all that was achieved in the battle of Bhishma ever desirous of victory, by that great warrior skilled in all weapons. How did the battle take place between the armies of the Kurus and the Pandavas and in what manner was the battle fought?"},
{"c": "6.15", "n": "75", "i": 28343, "v": "यथा तदभवद्युद्धं कुरुपाण्डवसेनयोः । क्रमेण येन यस्मिंश्च काले यच्च यथा च तत् ॥", "md": "O Sanjaya, ill or well, tell me every thing. Tell me all in full and in detail, all that was achieved in the battle of Bhishma ever desirous of victory, by that great warrior skilled in all weapons. How did the battle take place between the armies of the Kurus and the Pandavas and in what manner was the battle fought?"},
{"c": "6.16", "t": "संजय उवाच ।"},
{"c": "6.16", "n": "1", "i": 28344, "v": "त्वद्युक्तोऽयमनुप्रश्नो महाराज यथार्हसि । न तु दुर्योधने दोषमिममासक्तुमर्हसि ॥", "md": "Sanjaya said O great king, you are in every way a deserving person. This question is worthy of you. You should not however lay biame of Duryodhana."},
{"c": "6.16", "n": "2", "i": 28345, "v": "य आत्मनो दुश्चरितादशुभं प्राप्नुयान्नरः । एनसा तेन नान्यं स उपाशङ्कितुमर्हति ॥", "md": "The man who suffers evil for his own misconduct should not attribute it to others."},
{"c": "6.16", "n": "3", "i": 28346, "v": "महाराज मनुष्येषु निन्द्यं यः सर्वमाचरेत् । स वध्यः सर्वलोकस्य निन्दितानि समाचरन् ॥", "md": "O king of kings, the man who does all sorts of harm to other men deserves to be killed by all men for his these censurable deeds."},
{"c": "6.16", "n": "4", "i": 28347, "v": "निकारो निकृतिप्रज्ञैः पाण्डवैस्त्वत्प्रतीक्षया । अनुभूतः सहामात्यैः क्षान्तं च सुचिरं वने ॥", "md": "The Pandavas are thoroughly unacquainted with the ways of wickedness. For a long time। loO king up to your face, they (silently) suffered the injury and forgave them though exiled in the forest."},
{"c": "6.16", "n": "5", "i": 28348, "v": "हयानां च गजानां च शूराणां चामितौजसाम् । प्रत्यक्षं यन्मया दृष्टं दृष्टं योगबलेन च ॥", "md": "O king, O lord of the earth, hear of horses and elephants and immeasurably powerful kings, all that which has been seen by the help of Yoga power. Do not grieve. All this was pre-ordained."},
{"c": "6.16", "n": "6", "i": 28349, "v": "शृणु तत्पृथिवीपाल मा च शोके मनः कृथाः । दिष्टमेतत्पुरा नूनमेवंभावि नराधिप ॥", "md": "O king, O lord of the earth, hear of horses and elephants and immeasurably powerful kings, all that which has been seen by the help of Yoga power. Do not grieve. All this was pre-ordained."},
{"c": "6.16", "n": "7", "i": 28350, "v": "नमस्कृत्वा पितुस्तेऽहं पाराशर्याय धीमते । यस्य प्रसादाद्दिव्यं मे प्राप्तं ज्ञानमनुत्तमम् ॥"},
{"c": "6.16", "n": "8", "i": 28351, "v": "दृष्टिश्चातीन्द्रिया राजन्दूराच्छ्रवणमेव च । परचित्तस्य विज्ञानमतीतानागतस्य च ॥"},
{"c": "6.16", "n": "9", "i": 28352, "v": "व्युत्थितोत्पत्तिविज्ञानमाकाशे च गतिः सदा । शस्त्रैरसङ्गो युद्धेषु वरदानान्महात्मनः ॥"},
{"c": "6.16", "n": "10", "i": 28353, "v": "शृणु मे विस्तरेणेदं विचित्रं परमाद्भुतम् । भारतानां महद्युद्धं यथाभूल्लोमहर्षणम् ॥"},
{"c": "6.16", "n": "11", "i": 28354, "v": "तेष्वनीकेषु यत्तेषु व्यूढेषु च विधानतः । दुर्योधनो महाराज दुःशासनमथाब्रवीत् ॥", "md": "When the troops were arrayed according to the rule, when they were all ready for battle. O king, Duryodhana thus spoke to Dushasana."},
{"c": "6.16", "n": "12", "i": 28355, "v": "दुःशासन रथास्तूर्णं युज्यन्तां भीष्मरक्षिणः । अनीकानि च सर्वाणि शीघ्रं त्वमनुचोदय ॥", "md": "O Dushasana, let cars be immediately ordered for the protection of Bhishma. Speedily urge all our troops to advance."},
{"c": "6.16", "n": "13", "i": 28356, "v": "अयं मा समनुप्राप्तो वर्षपूगाभिचिन्तितः । पाण्डवानां ससैन्यानां कुरूणां च समागमः ॥", "md": "What I have been thinking for many years has now come to me; namely the meeting of the Pandavas and the Kurus at the head of their respective armies."},
{"c": "6.16", "n": "14", "i": 28357, "v": "नातः कार्यतमं मन्ये रणे भीष्मस्य रक्षणात् । हन्याद्गुप्तो ह्यसौ पार्थान्सोमकांश्च ससृञ्जयान् ॥", "md": "I do not think there is any thing more important in this battle than the protection of Bhishma. If properly protected he will kill the Pandavas, the Somakas and the Srinjayas."},
{"c": "6.16", "n": "15", "i": 28358, "v": "अब्रवीच्च विशुद्धात्मा नाहं हन्यां शिखण्डिनम् । श्रूयते स्त्री ह्यसौ पूर्वं तस्माद्वर्ज्यो रणे मम ॥", "md": "That pure souled warrior (Bhishma) has said, \"I shall not kill Shikhandin. I have heard he was a woman before. For this reason he should be renounced by me in battle”."},
{"c": "6.16", "n": "16", "i": 28359, "v": "तस्माद्भीष्मो रक्षितव्यो विशेषेणेति मे मतिः । शिखण्डिनो वधे यत्ताः सर्वे तिष्ठन्तु मामकाः ॥", "md": "For this, Bhishma should be specially protected. Let all my soldiers take up their respective positions and resolve to kill Shikhandin."},
{"c": "6.16", "n": "17", "i": 28360, "v": "तथा प्राच्याः प्रतीच्याश्च दाक्षिणात्योत्तरापथाः । सर्वशस्त्रास्त्रकुशलास्ते रक्षन्तु पितामहम् ॥", "md": "Let all the troops for the east, west, north and south skilled in all weapons protect the grand father (Bhishma)."},
{"c": "6.16", "n": "18", "i": 28361, "v": "अरक्ष्यमाणं हि वृको हन्यात्सिंहं महाबलम् । मा सिंहं जम्बुकेनेव घातयामः शिखण्डिना ॥", "md": "Even a highly powerful lion may be killed, if left unprotected, by an wolf. Let us not therefore allow (by any means) Bhishma to be killed by Shikhandin as a lion killed by a jackal. two"},
{"c": "6.16", "n": "19", "i": 28362, "v": "वामं चक्रं युधामन्युरुत्तमौजाश्च दक्षिणम् । गोप्तारौ फल्गुनस्यैतौ फल्गुनोऽपि शिखण्डिनः ॥", "md": "Yudhamanyu protects the left and Uttamaujas protects the right of Phalguna (Arjuna). Thus protected by these Phalguna himself protects Shikhandin."},
{"c": "6.16", "n": "20", "i": 28363, "v": "संरक्ष्यमाणः पार्थेन भीष्मेण च विवर्जितः । यथा न हन्याद्गाङ्गेयं दुःशासन तथा कुरु ॥", "md": "O Dushasana, act in such a way that Shikhandin, who is protected by Arjuna and whom Bhishma will avoid may not (finally) kill the son of Ganga (Bhishma)."},
{"c": "6.16", "n": "21", "i": 28364, "v": "ततो रजन्यां व्युष्टायां शब्दः समभवन्महान् । क्रोशतां भूमिपालानां युज्यतां युज्यतामिति ॥", "md": "Sanjaya said When the night passed away loud was the noise made by the kings by their all shouting \"Array, array\"."},
{"c": "6.16", "n": "22", "i": 28365, "v": "शङ्खदुन्दुभिनिर्घोषैः सिंहनादैश्च भारत । हयहेषितशब्दैश्च रथनेमिस्वनैस्तथा ॥", "md": "O descendant of Bharata, the blowing of conchs, the sounds of drums, the neighing of horses, the clatter of car-wheels, the roaring of rushing elephants and the shouts of heroes, clapping of armpits and the cries of the warriors made everywhere a tremendous noise."},
{"c": "6.16", "n": "23", "i": 28366, "v": "गजानां बृंहतां चैव योधानां चाभिगर्जताम् । क्ष्वेडितास्फोटितोत्क्रुष्टैस्तुमुलं सर्वतोऽभवत् ॥", "md": "O descendant of Bharata, the blowing of conchs, the sounds of drums, the neighing of horses, the clatter of car-wheels, the roaring of rushing elephants and the shouts of heroes, clapping of armpits and the cries of the warriors made everywhere a tremendous noise."},
{"c": "6.16", "n": "24", "i": 28367, "v": "उदतिष्ठन्महाराज सर्वं युक्तमशेषतः । सूर्योदये महत्सैन्यं कुरुपाण्डवसेनयोः । तव राजेन्द्र पुत्राणां पाण्डवानां तथैव च ॥", "md": "O king, rising at sunrise, the large armies of the Kurus and the Pandavas made all their arrangements complete."},
{"c": "6.16", "n": "25", "i": 28368, "v": "तत्र नागा रथाश्चैव जाम्बूनदपरिष्कृताः । विभ्राजमाना दृश्यन्ते मेघा इव सविद्युतः ॥", "md": "The elephants and chariots adorned and decked with gold looked like resplendent clouds charged with lightning."},
{"c": "6.16", "n": "26", "i": 28369, "v": "रथानीकान्यदृश्यन्त नगराणीव भूरिशः । अतीव शुशुभे तत्र पिता ते पूर्णचन्द्रवत् ॥", "md": "The line of chariots standing in countless number looked like so many cities, your father (Bhishma) standing there looked as brilliant as full moon."},
{"c": "6.16", "n": "27", "i": 28370, "v": "धनुर्भिरृष्टिभिः खड्गैर्गदाभिः शक्तितोमरैः । योधाः प्रहरणैः शुभ्रैः स्वेष्वनीकेष्ववस्थिताः ॥", "md": "Then the warriors armed with bows, swords, scimitars, maces, javelins, lances, and shining weapons of various kinds took up their respective positions."},
{"c": "6.16", "n": "28", "i": 28371, "v": "गजा रथाः पदाताश्च तुरगाश्च विशां पते । व्यतिष्ठन्वागुराकाराः शतशोऽथ सहस्रशः ॥", "md": "O king, elephants, foot soldiers, carwarriors and horseman stood there by hundred and thousands like a net work,"},
{"c": "6.16", "n": "29", "i": 28372, "v": "ध्वजा बहुविधाकारा व्यदृश्यन्त समुच्छ्रिताः । स्वेषां चैव परेषां च द्युतिमन्तः सहस्रशः ॥", "md": "Thousands of brilliant standards of various forms were seen belonging both to ourselves and to the enemy."},
{"c": "6.16", "n": "30", "i": 28373, "v": "काञ्चना मणिचित्राङ्गा ज्वलन्त इव पावकाः । अर्चिष्मन्तो व्यरोचन्त ध्वजा राज्ञां सहस्रशः ॥", "md": "Thousands of bright and beautiful fire-like blazing banners, decked with gold and gems were gazed at by the heroic warriors clad in armour, each one of whom longed for battle."},
{"c": "6.16", "n": "31", "i": 28374, "v": "महेन्द्रकेतवः शुभ्रा महेन्द्रसदनेष्विव । संनद्धास्तेषु ते वीरा ददृशुर्युद्धकाङ्क्षिणः ॥", "md": "Thousands of bright and beautiful fire-like blazing banners, decked with gold and gems were gazed at by the heroic warriors clad in armour, each one of whom longed for battle."},
{"c": "6.16", "n": "32", "i": 28375, "v": "उद्यतैरायुधैश्चित्रास्तलबद्धाः कलापिनः । ऋषभाक्षा मनुष्येन्द्राश्चमूमुखगता बभुः ॥", "md": "Many foremost of men, with bull-like large eyes, with quivers and with finger protectors stood at the head of their respective troops."},
{"c": "6.16", "n": "33", "i": 28376, "v": "शकुनिः सौबलः शल्यः सैन्धवोऽथ जयद्रथः । विन्दानुविन्दावावन्त्यौ काम्बोजश्च सुदक्षिणः ॥", "md": "Then Kripa and Kritavarman, and Jayadratha the ruler of the Sindhus, and Vinda and Anuvinda from Avanti, did not abandon the fight."},
{"c": "6.16", "n": "34", "i": 28377, "v": "श्रुतायुधश्च कालिङ्गो जयत्सेनश्च पार्थिवः । बृहद्बलश्च कौशल्यः कृतवर्मा च सात्वतः ॥"},
{"c": "6.16", "n": "35", "i": 28378, "v": "दशैते पुरुषव्याघ्राः शूराः परिघबाहवः । अक्षौहिणीनां पतयो यज्वानो भूरिदक्षिणाः ॥"},
{"c": "6.16", "n": "36", "i": 28379, "v": "एते चान्ये च बहवो दुर्योधनवशानुगाः । राजानो राजपुत्राश्च नीतिमन्तो महाबलाः ॥"},
{"c": "6.16", "n": "37", "i": 28380, "v": "संनद्धाः समदृश्यन्त स्वेष्वनीकेष्ववस्थिताः । बद्धकृष्णाजिनाः सर्वे ध्वजिनो मुञ्जमालिनः ॥"},
{"c": "6.16", "n": "38", "i": 28381, "v": "सृष्टा दुर्योधनस्यार्थे ब्रह्मलोकाय दीक्षिताः । समृद्धा दश वाहिन्यः परिगृह्य व्यवस्थिताः ॥"},
{"c": "6.16", "n": "39", "i": 28382, "v": "एकादशी धार्तराष्ट्री कौरवाणां महाचमूः । अग्रतः सर्वसैन्यानां यत्र शांतनवोऽग्रणीः ॥", "md": "The eleventh great division of the Kuru army stood in advance (of all others) at the head of these troops stood the son of Shantanu Bhishma."},
{"c": "6.16", "n": "40", "i": 28383, "v": "श्वेतोष्णीषं श्वेतहयं श्वेतवर्माणमच्युतम् । अपश्याम महाराज भीष्मं चन्द्रमिवोदितम् ॥", "md": "O king, with his white head dress, with his white armour, we saw greatly powerful Bhishma look like the rising moon."},
{"c": "6.16", "n": "41", "i": 28384, "v": "हेमतालध्वजं भीष्मं राजते स्यन्दने स्थितम् । श्वेताभ्र इव तीक्ष्णांशुं ददृशुः कुरुपाण्डवाः ॥", "md": "Bhishma was rode on a fantastic chariot made-up of silver. His Tala marked flag was of golden colour and waving with the wind in sky. He was seen as sun god covered within the cluster of white clouds by Kauravas,"},
{"c": "6.16", "n": "42", "i": 28385, "v": "दृष्ट्वा चमूमुखे भीष्मं समकम्पन्त पाण्डवाः । सृञ्जयाश्च महेष्वासा धृष्टद्युम्नपुरोगमाः ॥"},
{"c": "6.16", "n": "43", "i": 28386, "v": "जृम्भमाणं महासिंहं दृष्ट्वा क्षुद्रमृगा यथा । धृष्टद्युम्नमुखाः सर्वे समुद्विविजिरे मुहुः ॥"},
{"c": "6.16", "n": "44", "i": 28387, "v": "एकादशैताः श्रीजुष्टा वाहिन्यस्तव भारत । पाण्डवानां तथा सप्त महापुरुषपालिताः ॥"},
{"c": "6.16", "n": "45", "i": 28388, "v": "उन्मत्तमकरावर्तौ महाग्राहसमाकुलौ । युगान्ते समुपेतौ द्वौ दृश्येते सागराविव ॥"},
{"c": "6.16", "n": "46", "i": 28389, "v": "नैव नस्तादृशो राजन्दृष्टपूर्वो न च श्रुतः । अनीकानां समेतानां समवायस्तथाविधः ॥", "md": "Indeed the battle that then raged between the warriors that were intent on destroying and protecting Drona indeed such a battle was never seen or heard of before."},
{"c": "6.17", "t": "संजय उवाच ।"},
{"c": "6.17", "n": "1", "i": 28390, "v": "यथा स भगवान्व्यासः कृष्णद्वैपायनोऽब्रवीत् । तथैव सहिताः सर्वे समाजग्मुर्महीक्षितः ॥", "md": "Sanjaya said Just as the holy Rishi Krishna Dvaipayana Vyasa said, so exactly in that manner those rulers of earth who had assembled there met together."},
{"c": "6.17", "n": "2", "i": 28391, "v": "मघाविषयगः सोमस्तद्दिनं प्रत्यपद्यत । दीप्यमानाश्च संपेतुर्दिवि सप्त महाग्रहाः ॥", "md": "On the day on which the battle commenced the moon approached the constellation Magha. The seven large planets appeared in the sky like so many blazing fires."},
{"c": "6.17", "n": "3", "i": 28392, "v": "द्विधाभूत इवादित्य उदये प्रत्यदृश्यत । ज्वलन्त्या शिखया भूयो भानुमानुदितो दिवि ॥", "md": "When the sun rose, he appeared as if he had been divided into two parts. When that luminary rose in the sky he appeared to blaze forth in flames."},
{"c": "6.17", "n": "4", "i": 28393, "v": "ववाशिरे च दीप्तायां दिशि गोमायुवायसाः । लिप्समानाः शरीराणि मांसशोणितभोजनाः ॥", "md": "Carnivorous animals, jacks and crows cried from all directions which appeared in a blaze expecting to feed on (dead) bodies."},
{"c": "6.17", "n": "5", "i": 28394, "v": "अहन्यहनि पार्थानां वृद्धः कुरुपितामहः । भरद्वाजात्मजश्चैव प्रातरुत्थाय संयतौ ॥", "md": "Every day the venerable grandfather of the Kuru (Bhishma) and the son of Bharadvaja (Drona) when they rose in the morning with concentrated mind, said “Victory to the Pandavas\". Those chastisers of foes fought for your sake only because they had given the pledge."},
{"c": "6.17", "n": "6", "i": 28395, "v": "जयोऽस्तु पाण्डुपुत्राणामित्यूचतुररिंदमौ । युयुधाते तवार्थाय यथा स समयः कृतः ॥", "md": "Every day the venerable grandfather of the Kuru (Bhishma) and the son of Bharadvaja (Drona) when they rose in the morning with concentrated mind, said “Victory to the Pandavas\". Those chastisers of foes fought for your sake only because they had given the pledge."},
{"c": "6.17", "n": "7", "i": 28396, "v": "सर्वधर्मविशेषज्ञः पिता देवव्रतस्तव । समानीय महीपालानिदं वचनमब्रवीत् ॥", "md": "Your father Devavrata learned in the rules of war duly calling all the kings before him thus spoke to them these words."},
{"c": "6.17", "n": "8", "i": 28397, "v": "इदं वः क्षत्रिया द्वारं स्वर्गायापावृतं महत् । गच्छध्वं तेन शक्रस्य ब्रह्मणश्च सलोकताम् ॥", "md": "\"O Kshatriyas, this broad door is wide open for you to enter heaven. Go through it to the abodes of Indra and Brahma."},
{"c": "6.17", "n": "9", "i": 28398, "v": "एष वः शाश्वतः पन्थाः पूर्वैः पूर्वतरैर्गतः । संभावयत चात्मानमव्यग्रमनसो युधि ॥", "md": "The ancient Rishis have pointed out to you these eternal paths. However fight in the battle with all attention."},
{"c": "6.17", "n": "10", "i": 28399, "v": "नाभागो हि ययातिश्च मान्धाता नहुषो नृगः । संसिद्धाः परमं स्थानं गताः कर्मभिरीदृशैः ॥", "md": "Nabhaga, Yayati, Mandhata, Nahusha and Bhrigu all secured success and obtained the highest region of bliss by such feats."},
{"c": "6.17", "n": "11", "i": 28400, "v": "अधर्मः क्षत्रियस्यैष यद्व्याधिमरणं गृहे । यदाजौ निधनं याति सोऽस्य धर्मः सनातनः ॥", "md": "In a Kshatriya to die of a disease is a sin. To die in the field of battle is his eternal duty."},
{"c": "6.17", "n": "12", "i": 28401, "v": "एवमुक्ता महीपाला भीष्मेण भरतर्षभ । निर्ययुः स्वान्यनीकानि शोभयन्तो रथोत्तमैः ॥", "md": "O best of the Bharata race having been thus addressed by Bhishma, the kings looked beautiful in their excellent cars. They then went to the hcads of their respective troops."},
{"c": "6.17", "n": "13", "i": 28402, "v": "स तु वैकर्तनः कर्णः सामात्यः सह बन्धुभिः । न्यासितः समरे शस्त्रं भीष्मेण भरतर्षभ ॥", "md": "O best of the Bharata race, the son of Vikartana Karna, with his friends and relatives, however, laid aside his weapons of Bhishma."},
{"c": "6.17", "n": "14", "i": 28403, "v": "अपेतकर्णाः पुत्रास्ते राजानश्चैव तावकाः । निर्ययुः सिंहनादेन नादयन्तो दिशो दश ॥", "md": "Then your sons and all the kings that were on his side without Karna marched making the ten points of horizon resound with their war cries."},
{"c": "6.17", "n": "15", "i": 28404, "v": "श्वेतैश्छत्रैः पताकाभिर्ध्वजवारणवाजिभिः । तान्यनीकान्यशोभन्त रथैरथ पदातिभिः ॥", "md": "O king, their troops looked splendid with white umbrella, banners, standards elephants, horses, cars and foot-soldiers."},
{"c": "6.17", "n": "16", "i": 28405, "v": "भेरीपणवशब्दैश्च पटहानां च निस्वनैः । रथनेमिनिनादैश्च बभूवाकुलिता मही ॥", "md": "The earth trembled with loud sounds of drums, tabors and cymbals and also with the clatter of the wheels of cars."},
{"c": "6.17", "n": "17", "i": 28406, "v": "काञ्चनाङ्गदकेयूरैः कार्मुकैश्च महारथाः । भ्राजमाना व्यदृश्यन्त जङ्गमाः पर्वता इव ॥", "md": "The great car-warriors adorned with golden bracelets and armlets looked as effulgent as so many hills of fire."},
{"c": "6.17", "n": "18", "i": 28407, "v": "तालेन महता भीष्मः पञ्चतारेण केतुना । विमलादित्यसंकाशस्तस्थौ कुरुचमूपतिः ॥", "md": "With his large palmyra standard with five stars, Bhishma, the Generalissimo of the Kuru army, looked as resplendent as the sun himself."},
{"c": "6.17", "n": "19", "i": 28408, "v": "ये त्वदीया महेष्वासा राजानो भरतर्षभ । अवर्तन्त यथादेशं राजञ्शांतनवस्य ते ॥", "md": "O best of the Bharata race, O king, according to the orders issued by the son of Shantanu, Bhishma, all the great bowmen of royal birth who were on your side took up their respective positions."},
{"c": "6.17", "n": "20", "i": 28409, "v": "स तु गोवासनः शैब्यः सहितः सर्वराजभिः । ययौ मातङ्गराजेन राजार्हेण पताकिना । पद्मवर्णस्त्वनीकानां सर्वेषामग्रतः स्थितः ॥", "md": "Shaivya, the ruler of the Govasanas accomplished by the chiefs marched on a great elephant worthy to be used by kings. It had a banner flying from its back."},
{"c": "6.17", "n": "21", "i": 28410, "v": "अश्वत्थामा ययौ यत्तः सिंहलाङ्गूलकेतनः । श्रुतायुश्चित्रसेनश्च पुरुमित्रो विविंशतिः ॥"},
{"c": "6.17", "n": "22", "i": 28411, "v": "शल्यो भूरिश्रवाश्चैव विकर्णश्च महारथः । एते सप्त महेष्वासा द्रोणपुत्रपुरोगमाः । स्यन्दनैर्वरवर्णाभैर्भीष्मस्यासन्पुरःसराः ॥", "md": "Shrutayudha, Chitrasena, Purumitra, Vivinshati, Shalya, Bhurishrava, and the carwarriors Vikarna. These seven great bowmen clad in excellent armour and riding on their excellent cars followed the son of Drona but marched in front of Bhishma."},
{"c": "6.17", "n": "23", "i": 28412, "v": "तेषामपि महोत्सेधाः शोभयन्तो रथोत्तमान् । भ्राजमाना व्यदृश्यन्त जाम्बूनदमया ध्वजाः ॥", "md": "The golden standards of these warriors, beautifully placed at the flag-staff of thcir excellent cars looked highly effulgent."},
{"c": "6.17", "n": "24", "i": 28413, "v": "जाम्बूनदमयी वेदिः कमण्डलुविभूषिता । केतुराचार्यमुख्यस्य द्रोणस्य धनुषा सह ॥", "md": "The standard of Drona that foremost of preceptors, note the device of a golden altar, adorned with a water pot and a figure of a bow."},
{"c": "6.17", "n": "25", "i": 28414, "v": "अनेकशतसाहस्रमनीकमनुकर्षतः । महान्दुर्योधनस्यासीन्नागो मणिमयो ध्वजः ॥", "md": "The standard of Duryodhana, that guided many hundred and thousands of troops bore the device of an elephant made in gems and jewels."},
{"c": "6.17", "n": "26", "i": 28415, "v": "तस्य पौरवकालिङ्गौ काम्बोजश्च सुदक्षिणः । क्षेमधन्वा सुमित्रश्च तस्थुः प्रमुखतो रथाः ॥", "md": "Paurava, the ruler of Kalingas, Sudakshina, the ruler of the Kombojas, Kshemadhanvan, and Sumitra, those great car-warriors took up their positions in front of Duryodhana."},
{"c": "6.17", "n": "27", "i": 28416, "v": "स्यन्दनेन महार्हेण केतुना वृषभेण च । प्रकर्षन्निव सेनाग्रं मागधश्च नृपो ययौ ॥", "md": "Taking a position in the very front in a costly car with his standard that bore the device of a bull, the king of the Magadhas marched against the enemy."},
{"c": "6.17", "n": "28", "i": 28417, "v": "तदङ्गपतिना गुप्तं कृपेण च महात्मना । शारदाभ्रचयप्रख्यं प्राच्यानामभवद्बलम् ॥", "md": "The large force of the people of the east which looked like the fleecy clouds of autumn was protected by the Anga prince and the greatly powerful Kripa."},
{"c": "6.17", "n": "29", "i": 28418, "v": "अनीकप्रमुखे तिष्ठन्वराहेण महायशाः । शुशुभे केतुमुख्येन राजतेन जयद्रथः ॥", "md": "Placing himself at the head of his troops with his beautiful silver standard which bore the device of the bore, the illustrious Jayadratha looked highly effulgent."},
{"c": "6.17", "n": "30", "i": 28419, "v": "शतं रथसहस्राणां तस्यासन्वशवर्तिनः । अष्टौ नागसहस्राणि सादिनामयुतानि षट् ॥", "md": "One hundred thousand cars, cight thousand elephants and sixty thousand horsemen were under his command,"},
{"c": "6.17", "n": "31", "i": 28420, "v": "तत्सिन्धुपतिना राजन्पालितं ध्वजिनीमुखम् । अनन्तरथनागाश्वमशोभत महद्बलम् ॥", "md": "That large army with innumerable cars and elephants and horse under the command of the kings of the Sindhus looked very grant."},
{"c": "6.17", "n": "32", "i": 28421, "v": "षष्ट्या रथसहस्रैस्तु नागानामयुतेन च । पतिः सर्वकलिङ्गानां ययौ केतुमता सह ॥", "md": "With sixty thousand cars and ten thousand clephants the kings of the Kalingas with Ketuman marched."},
{"c": "6.17", "n": "33", "i": 28422, "v": "तस्य पर्वतसंकाशा व्यरोचन्त महागजाः । यन्त्रतोमरतूणीरैः पताकाभिश्च शोभिताः ॥", "md": "His clephants cach loO king like a hill adorned with machines, lances, and standards looked very beautiful."},
{"c": "6.17", "n": "34", "i": 28423, "v": "शुशुभे केतुमुख्येन पादपेन कलिङ्गपः । श्वेतच्छत्रेण निष्केण चामरव्यजनेन च ॥", "md": "The king of the Kalingas with his high firelike effulgent standard, with his white umbrella and Chamaras looked exceedingly beautiful."},
{"c": "6.17", "n": "35", "i": 28424, "v": "केतुमानपि मातङ्गं विचित्रपरमाङ्कुशम् । आस्थितः समरे राजन्मेघस्थ इव भानुमान् ॥", "md": "Ketumat also, O king, riding an elephant with a highly excellent and beautiful hook stood in the battle like the sun amidst the clouds."},
{"c": "6.17", "n": "36", "i": 28425, "v": "तेजसा दीप्यमानस्तु वारणोत्तममास्थितः । भगदत्तो ययौ राजा यथा वज्रधरस्तथा ॥", "md": "King Bhagadatta, blazing in his own effulgence, marched on an elephant like the wielder of thunder (Indra)."},
{"c": "6.17", "n": "37", "i": 28426, "v": "गजस्कन्धगतावास्तां भगदत्तेन संमितौ । विन्दानुविन्दावावन्त्यौ केतुमन्तमनुव्रतौ ॥", "md": "The two princes of Avanti, named Vinda and Anuvinda who were considered as equal to Bhagadatta followed Ketuman on two elephants."},
{"c": "6.17", "n": "38", "i": 28427, "v": "स रथानीकवान्व्यूहो हस्त्यङ्गोत्तमशीर्षवान् । वाजिपक्षः पतन्नुग्रः प्राहरत्सर्वतोमुखः ॥", "md": "O king, Vyuhas (particular formation), consisting of many cars were arrayed by Drona, and the royal son of Shantanu and Drona's son and Balhika and Kripa; the elephants formed the bodies, the wing, the heads and the horses the kings. With face towards all sides, that fearful Vyuha seemed to smile. It appeared to be ready to leap forward."},
{"c": "6.17", "n": "39", "i": 28428, "v": "द्रोणेन विहितो राजन्राज्ञा शांतनवेन च । तथैवाचार्यपुत्रेण बाह्लीकेन कृपेण च ॥", "md": "O king, Vyuhas (particular formation), consisting of many cars were arrayed by Drona, and the royal son of Shantanu and Drona's son and Balhika and Kripa; the elephants formed the bodies, the wing, the heads and the horses the kings. With face towards all sides, that fearful Vyuha seemed to smile. It appeared to be ready to leap forward."},
{"c": "6.18", "t": "संजय उवाच ।"},
{"c": "6.18", "n": "1", "i": 28429, "v": "ततो मुहूर्तात्तुमुलः शब्दो हृदयकम्पनः । अश्रूयत महाराज योधानां प्रयुयुत्सताम् ॥", "md": "Sanjaya said O king, a loud uproar was soon after heard. It was made by the combatants ready to fight. It made all hearts tremble."},
{"c": "6.18", "n": "2", "i": 28430, "v": "शङ्खदुन्दुभिनिर्घोषैर्वारणानां च बृंहितैः । रथानां नेमिघोषैश्च दीर्यतीव वसुंधरा ॥", "md": "With the sounds of conchs and drums, the roaring of elephants and thc clatter of the carwheels, the earth seemed to be rent into two."},
{"c": "6.18", "n": "3", "i": 28431, "v": "हयानां हेषमाणानां योधानां तत्र गर्जताम् । क्षणेन खं दिशश्चैव शब्देनापूरितं तदा ॥", "md": "The sky and the earth were soon filled with the neighing of horses and the shouts of the soldiers."},
{"c": "6.18", "n": "4", "i": 28432, "v": "पुत्राणां तव दुर्धर्ष पाण्डवानां तथैव च । समकम्पन्त सैन्यानि परस्परसमागमे ॥", "md": "O invincible hero, the troops of your sons and those of the Pandavas both trembled when they met each other."},
{"c": "6.18", "n": "5", "i": 28433, "v": "तत्र नागा रथाश्चैव जाम्बूनदविभूषिताः । भ्राजमाना व्यदृश्यन्त मेघा इव सविद्युतः ॥", "md": "Elephants and cars decked with gold looked beautiful as clouds decked with lightning."},
{"c": "6.18", "n": "6", "i": 28434, "v": "ध्वजा बहुविधाकारास्तावकानां नराधिप । काञ्चनाङ्गदिनो रेजुर्ज्वलिता इव पावकाः ॥", "md": "O king, the standards of various forms belonging to the warriors on your side, adorned with golden rings, looked like blazing fire."},
{"c": "6.18", "n": "7", "i": 28435, "v": "स्वेषां चैव परेषां च समदृश्यन्त भारत । महेन्द्रकेतवः शुभ्रा महेन्द्रसदनेष्विव ॥", "md": "O descendant of Bharata, these standards on your side and those on their side resembled the banners of Indra in his celestial mansions."},
{"c": "6.18", "n": "8", "i": 28436, "v": "काञ्चनैः कवचैर्वीरा ज्वलनार्कसमप्रभैः । संनद्धाः प्रत्यदृश्यन्त ग्रहाः प्रज्वलिता इव ॥", "md": "Those heroic warriors, all clad in golden armours and endued with the effulgence of the blazing sun looked like the fire on the sun."},
{"c": "6.18", "n": "9", "i": 28437, "v": "उद्यतैरायुधैश्चित्रैस्तलबद्धाः पताकिनः । ऋषभाक्षा महेष्वासाश्चमूमुखगता बभुः ॥"},
{"c": "6.18", "n": "10", "i": 28438, "v": "पृष्ठगोपास्तु भीष्मस्य पुत्रास्तव नराधिप । दुःशासनो दुर्विषहो दुर्मुखो दुःसहस्तथा ॥", "md": "Those great bowmen with large eyes as those of the bulls all stood at the head of their respective troops. the following (heroes) of your side protected Bhishma from behind. Namely Dushasana, Durvishaha, Durmukha, Dusaha, Vivingshati and Chitrasena and that great car-warrior Vikarna."},
{"c": "6.18", "n": "11", "i": 28439, "v": "विविंशतिश्चित्रसेनो विकर्णश्च महारथः । सत्यव्रतः पुरुमित्रो जयो भूरिश्रवाः शलः ॥"},
{"c": "6.18", "n": "12", "i": 28440, "v": "रथा विंशतिसाहस्रास्तथैषामनुयायिनः । अभीषाहाः शूरसेनाः शिबयोऽथ वसातयः ॥", "md": "Then the Souviras, the Kitavas, the Westerners, the Northermers and the Malavas, the Abhishahas, the Shurasenas, the Shinis, the Vasatis,"},
{"c": "6.18", "n": "13", "i": 28441, "v": "शाल्वा मत्स्यास्तथाम्बष्ठास्त्रिगर्ताः केकयास्तथा । सौवीराः कितवाः प्राच्याः प्रतीच्योदीच्यमालवाः ॥", "md": "The Abhishahas, the Shurasenas, the Shibis, the Vasatis, the Shalvas, the Matsyas, the Ambashtas, the Trigartas, the Kaikeyas, the Sauviras, the Kaitava, and the northern countries, these twelve brave races, even reckless of their life, marched with the firm resolve to fight."},
{"c": "6.18", "n": "14", "i": 28442, "v": "द्वादशैते जनपदाः सर्वे शूरास्तनुत्यजः । महता रथवंशेन तेऽभ्यरक्षन्पितामहम् ॥", "md": "Then bearing the command of Pritha's son, all the rulers of earth surrounded the grandsire with a mighty host of cars."},
{"c": "6.18", "n": "15", "i": 28443, "v": "अनीकं दशसाहस्रं कुञ्जराणां तरस्विनाम् । मागधो येन नृपतिस्तद्रथानीकमन्वयात् ॥", "md": "Having slain ten thousand swift moving elephants and also, O monarch, ten thousand chargers with their riders,"},
{"c": "6.18", "n": "16", "i": 28444, "v": "रथानां चक्ररक्षाश्च पादरक्षाश्च दन्तिनाम् । अभूवन्वाहिनीमध्ये शतानामयुतानि षट् ॥"},
{"c": "6.18", "n": "17", "i": 28445, "v": "पादाताश्चाग्रतोऽगच्छन्धनुश्चर्मासिपाणयः । अनेकशतसाहस्रा नखरप्रासयोधिनः ॥", "md": "Many hundreds and thousands of footsoldiers, armed with swords, spears and scimitars, marched ahead protecting Bhimsena."},
{"c": "6.18", "n": "18", "i": 28446, "v": "अक्षौहिण्यो दशैका च तव पुत्रस्य भारत । अदृश्यन्त महाराज गङ्गेव यमुनान्तरे ॥"},
{"c": "6.19", "t": "धृतराष्ट्र उवाच ।"},
{"c": "6.19", "n": "1", "i": 28447, "v": "अक्षौहिण्यो दशैकां च व्यूढां दृष्ट्वा युधिष्ठिरः । कथमल्पेन सैन्येन प्रत्यव्यूहत पाण्डवः ॥"},
{"c": "6.19", "n": "2", "i": 28448, "v": "यो वेद मानुषं व्यूहं दैवं गान्धर्वमासुरम् । कथं भीष्मं स कौन्तेयः प्रत्यव्यूहत पाण्डवः ॥", "md": "On every succeeding morning your generalissimo Bhishma, the son of Shantanu, sometimes placed your troops in the human sometime in the celestial, sometimes in the Gandharva and sometimes in the Asura Vyuhas."},
{"c": "6.19", "t": "संजय उवाच ।"},
{"c": "6.19", "n": "3", "i": 28449, "v": "धार्तराष्ट्राण्यनीकानि दृष्ट्वा व्यूढानि पाण्डवः । अभ्यभाषत धर्मात्मा धर्मराजो धनंजयम् ॥", "md": "Beholding that son of Pandu stand before him with folded palms, the virtuous-souled Bhishma highly pleased, said these words of Dhananjaya."},
{"c": "6.19", "n": "4", "i": 28450, "v": "महर्षेर्वचनात्तात वेदयन्ति बृहस्पतेः । संहतान्योधयेदल्पान्कामं विस्तारयेद्बहून् ॥"},
{"c": "6.19", "n": "5", "i": 28451, "v": "सूचीमुखमनीकं स्यादल्पानां बहुभिः सह । अस्माकं च तथा सैन्यमल्पीयः सुतरां परैः ॥"},
{"c": "6.19", "n": "6", "i": 28452, "v": "एतद्वचनमाज्ञाय महर्षेर्व्यूह पाण्डव । तच्छ्रुत्वा धर्मराजस्य प्रत्यभाषत फल्गुनः ॥"},
{"c": "6.19", "n": "7", "i": 28453, "v": "एष व्यूहामि ते राजन्व्यूहं परमदुर्जयम् । अचलं नाम वज्राख्यं विहितं वज्रपाणिना ॥"},
{"c": "6.19", "n": "8", "i": 28454, "v": "यः स वात इवोद्धूतः समरे दुःसहः परैः । स नः पुरो योत्स्यति वै भीमः प्रहरतां वरः ॥"},
{"c": "6.19", "n": "9", "i": 28455, "v": "तेजांसि रिपुसैन्यानां मृद्नन्पुरुषसत्तमः । अग्रेऽग्रणीर्यास्यति नो युद्धोपायविचक्षणः ॥"},
{"c": "6.19", "n": "10", "i": 28456, "v": "यं दृष्ट्वा पार्थिवाः सर्वे दुर्योधनपुरोगमाः । निवर्तिष्यन्ति संभ्रान्ताः सिंहं क्षुद्रमृगा इव ॥"},
{"c": "6.19", "n": "11", "i": 28457, "v": "तं सर्वे संश्रयिष्यामः प्राकारमकुतोभयम् । भीमं प्रहरतां श्रेष्ठं वज्रपाणिमिवामराः ॥"},
{"c": "6.19", "n": "12", "i": 28458, "v": "न हि सोऽस्ति पुमाँल्लोके यः संक्रुद्धं वृकोदरम् । द्रष्टुमत्युग्रकर्माणं विषहेत नरर्षभम् ॥"},
{"c": "6.19", "n": "13", "i": 28459, "v": "भीमसेनो गदां बिभ्रद्वज्रसारमयीं दृढाम् । चरन्वेगेन महता समुद्रमपि शोषयेत् ॥"},
{"c": "6.19", "n": "14", "i": 28460, "v": "केकया धृष्टकेतुश्च चेकितानश्च वीर्यवान् । एत तिष्ठन्ति सामात्याः प्रेक्षकास्ते नरेश्वर ॥", "md": "There are Dhrishtaketu, Chekitan and valiant king of Kashi, Purujit, Kuntibhoja and that kings of men, Shaivya."},
{"c": "6.19", "n": "15", "i": 28461, "v": "धृतराष्ट्रस्य दायादा इति बीभत्सुरब्रवीत् । ब्रुवाणं तु तथा पार्थं सर्वसैन्यानि मारिष । अपूजयंस्तदा वाग्भिरनुकूलाभिराहवे ॥"},
{"c": "6.19", "n": "16", "i": 28462, "v": "एवमुक्त्वा महाबाहुस्तथा चक्रे धनंजयः । व्यूह्य तानि बलान्याशु प्रययौ फल्गुनस्तदा ॥"},
{"c": "6.19", "n": "17", "i": 28463, "v": "संप्रयातान्कुरून्दृष्ट्वा पाण्डवानां महाचमूः । गङ्गेव पूर्णा स्तिमिता स्यन्दमाना व्यदृश्यत ॥"},
{"c": "6.19", "n": "18", "i": 28464, "v": "भीमसेनोऽग्रणीस्तेषां धृष्टद्युम्नश्च पार्षतः । नकुलः सहदेवश्च धृष्टकेतुश्च वीर्यवान् ॥", "md": "Pandu's son Bhimasena, Prishata's son Dhrishtadyumna, the twins Nakula and Sahadeva, Chekitana, the five Kaikeya brothers,"},
{"c": "6.19", "n": "19", "i": 28465, "v": "समुद्योज्य ततः पश्चाद्राजाप्यक्षौहिणीवृतः । भ्रातृभिः सह पुत्रैश्च सोऽभ्यरक्षत पृष्ठतः ॥"},
{"c": "6.19", "n": "20", "i": 28466, "v": "चक्ररक्षौ तु भीमस्य माद्रीपुत्रौ महाद्युती । द्रौपदेयाः ससौभद्राः पृष्ठगोपास्तरस्विनः ॥"},
{"c": "6.19", "n": "21", "i": 28467, "v": "धृष्टद्युम्नश्च पाञ्चाल्यस्तेषां गोप्ता महारथः । सहितः पृतनाशूरै रथमुख्यैः प्रभद्रकैः ॥"},
{"c": "6.19", "n": "22", "i": 28468, "v": "शिखण्डी तु ततः पश्चादर्जुनेनाभिरक्षितः । यत्तो भीष्मविनाशाय प्रययौ भरतर्षभ ॥"},
{"c": "6.19", "n": "23", "i": 28469, "v": "पृष्ठगोपोऽर्जुनस्यापि युयुधानो महारथः । चक्ररक्षौ तु पाञ्चाल्यौ युधामन्यूत्तमौजसौ ॥", "md": "Attend by his followers and bent on achieving a fierce feat. Mean-while the two protectors of Arjuna's car-wheels, viz., the Panchala princes, Yudhamanyu and Uttamanjas."},
{"c": "6.19", "n": "24", "i": 28470, "v": "राजा तु मध्यमानीके कुन्तीपुत्रो युधिष्ठिरः । बृहद्भिः कुञ्जरैर्मत्तैश्चलद्भिरचलैरिव ॥"},
{"c": "6.19", "n": "25", "i": 28471, "v": "अक्षौहिण्या च पाञ्चाल्यो यज्ञसेनो महामनाः । विराटमन्वयात्पश्चात्पाण्डवार्थे पराक्रमी ॥"},
{"c": "6.19", "n": "26", "i": 28472, "v": "तेषामादित्यचन्द्राभाः कनकोत्तमभूषणाः । नानाचिह्नधरा राजन्रथेष्वासन्महाध्वजाः ॥"},
{"c": "6.19", "n": "27", "i": 28473, "v": "समुत्सर्प्य ततः पश्चाद्धृष्टद्युम्नो महारथः । भ्रातृभिः सह पुत्रैश्च सोऽभ्यरक्षद्युधिष्ठिरम् ॥"},
{"c": "6.19", "n": "28", "i": 28474, "v": "त्वदीयानां परेषां च रथेषु विविधान्ध्वजान् । अभिभूयार्जुनस्यैको ध्वजस्तस्थौ महाकपिः ॥"},
{"c": "6.19", "n": "29", "i": 28475, "v": "पादातास्त्वग्रतोऽगच्छन्नसिशक्त्यृष्टिपाणयः । अनेकशतसाहस्रा भीमसेनस्य रक्षिणः ॥"},
{"c": "6.19", "n": "30", "i": 28476, "v": "वारणा दशसाहस्राः प्रभिन्नकरटामुखाः । शूरा हेममयैर्जालैर्दीप्यमाना इवाचलाः ॥"},
{"c": "6.19", "n": "31", "i": 28477, "v": "क्षरन्त इव जीमूता मदार्द्राः पद्मगन्धिनः । राजानमन्वयुः पश्चाच्चलन्त इव पर्वताः ॥"},
{"c": "6.19", "n": "32", "i": 28478, "v": "भीमसेनो गदां भीमां प्रकर्षन्परिघोपमाम् । प्रचकर्ष महत्सैन्यं दुराधर्षो महामनाः ॥"},
{"c": "6.19", "n": "33", "i": 28479, "v": "तमर्कमिव दुष्प्रेक्ष्यं तपन्तं रश्मिमालिनम् । न शेकुः सर्वतो योधाः प्रतिवीक्षितुमन्तिके ॥"},
{"c": "6.19", "n": "34", "i": 28480, "v": "वज्रो नामैष तु व्यूहो दुर्भिदः सर्वतोमुखः । चापविद्युद्ध्वजो घोरो गुप्तो गाण्डीवधन्वना ॥"},
{"c": "6.19", "n": "35", "i": 28481, "v": "यं प्रतिव्यूह्य तिष्ठन्ति पाण्डवास्तव वाहिनीम् । अजेयो मानुषे लोके पाण्डवैरभिरक्षितः ॥"},
{"c": "6.19", "n": "36", "i": 28482, "v": "संध्यां तिष्ठत्सु सैन्येषु सूर्यस्योदयनं प्रति । प्रावात्सपृषतो वायुरनभ्रे स्तनयित्नुमान् ॥"},
{"c": "6.19", "n": "37", "i": 28483, "v": "विष्वग्वाताश्च वान्त्युग्रा नीचैः शर्करकर्षिणः । रजश्चोद्धूयमानं तु तमसाच्छादयज्जगत् ॥"},
{"c": "6.19", "n": "38", "i": 28484, "v": "पपात महती चोल्का प्राङ्मुखी भरतर्षभ । उद्यन्तं सूर्यमाहत्य व्यशीर्यत महास्वना ॥"},
{"c": "6.19", "n": "39", "i": 28485, "v": "अथ सज्जीयमानेषु सैन्येषु भरतर्षभ । निष्प्रभोऽभ्युदियात्सूर्यः सघोषो भूश्चचाल ह । व्यशीर्यत सनादा च तदा भरतसत्तम ॥"},
{"c": "6.19", "n": "40", "i": 28486, "v": "निर्घाता बहवो राजन्दिक्षु सर्वासु चाभवन् । प्रादुरासीद्रजस्तीव्रं न प्राज्ञायत किंचन ॥"},
{"c": "6.19", "n": "41", "i": 28487, "v": "ध्वजानां धूयमानानां सहसा मातरिश्वना । किङ्किणीजालनद्धानां काञ्चनस्रग्वतां रवैः ॥"},
{"c": "6.19", "n": "42", "i": 28488, "v": "महतां सपताकानामादित्यसमतेजसाम् । सर्वं झणझणीभूतमासीत्तालवनेष्विव ॥"},
{"c": "6.19", "n": "43", "i": 28489, "v": "एवं ते पुरुषव्याघ्राः पाण्डवा युद्धनन्दिनः । व्यवस्थिताः प्रतिव्यूह्य तव पुत्रस्य वाहिनीम् ॥"},
{"c": "6.19", "n": "44", "i": 28490, "v": "स्रंसन्त इव मज्जानो योधानां भरतर्षभ । दृष्ट्वाग्रतो भीमसेनं गदापाणिमवस्थितम् ॥"},
{"c": "6.20", "t": "धृतराष्ट्र उवाच ।"},
{"c": "6.20", "n": "1", "i": 28491, "v": "सूर्योदये संजय के नु पूर्वं; युयुत्सवो हृष्यमाणा इवासन् । मामका वा भीष्मनेत्राः समीके; पाण्डवा वा भीमनेत्रास्तदानीम् ॥"},
{"c": "6.20", "n": "2", "i": 28492, "v": "केषां जघन्यौ सोमसूर्यौ सवायू; केषां सेनां श्वापदा व्याभषन्त । केषां यूनां मुखवर्णाः प्रसन्नाः; सर्वं ह्येतद्ब्रूहि तत्त्वं यथावत् ॥"},
{"c": "6.20", "t": "संजय उवाच ।"},
{"c": "6.20", "n": "3", "i": 28493, "v": "उभे सेने तुल्यमिवोपयाते; उभे व्यूहे हृष्टरूपे नरेन्द्र । उभे चित्रे वनराजिप्रकाशे; तथैवोभे नागरथाश्वपूर्णे ॥"},
{"c": "6.20", "n": "4", "i": 28494, "v": "उभे सेने बृहती भीमरूपे; तथैवोभे भारत दुर्विषह्ये । तथैवोभे स्वर्गजयाय सृष्टे; तथा ह्युभे सत्पुरुषार्यगुप्ते ॥"},
{"c": "6.20", "n": "5", "i": 28495, "v": "पश्चान्मुखाः कुरवो धार्तराष्ट्राः; स्थिताः पार्थाः प्राङ्मुखा योत्स्यमानाः । दैत्येन्द्रसेनेव च कौरवाणां; देवेन्द्रसेनेव च पाण्डवानाम् ॥"},
{"c": "6.20", "n": "6", "i": 28496, "v": "शुक्रो वायुः पृष्ठतः पाण्डवानां; धार्तराष्ट्राञ्श्वापदा व्याभषन्त । गजेन्द्राणां मदगन्धांश्च तीव्रा;न्न सेहिरे तव पुत्रस्य नागाः ॥"},
{"c": "6.20", "n": "7", "i": 28497, "v": "दुर्योधनो हस्तिनं पद्मवर्णं; सुवर्णकक्ष्यं जातिबलं प्रभिन्नम् । समास्थितो मध्यगतः कुरूणां; संस्तूयमानो बन्दिभिर्मागधैश्च ॥"},
{"c": "6.20", "n": "8", "i": 28498, "v": "चन्द्रप्रभं श्वेतमस्यातपत्रं; सौवर्णी स्रग्भ्राजते चोत्तमाङ्गे । तं सर्वतः शकुनिः पार्वतीयैः; सार्धं गान्धारैः पाति गान्धारराजः ॥"},
{"c": "6.20", "n": "9", "i": 28499, "v": "भीष्मोऽग्रतः सर्वसैन्यस्य वृद्धः; श्वेतच्छत्रः श्वेतधनुः सशङ्खः । श्वेतोष्णीषः पाण्डुरेण ध्वजेन; श्वेतैरश्वैः श्वेतशैलप्रकाशः ॥"},
{"c": "6.20", "n": "10", "i": 28500, "v": "तस्य सैन्यं धार्तराष्ट्राश्च सर्वे; बाह्लीकानामेकदेशः शलश्च । ये चाम्बष्ठाः क्षत्रिया ये च सिन्धौ; तथा सौवीराः पञ्चनदाश्च शूराः ॥"},
{"c": "6.20", "n": "11", "i": 28501, "v": "शोणैर्हयै रुक्मरथो महात्मा; द्रोणो महाबाहुरदीनसत्त्वः । आस्ते गुरुः प्रयशाः सर्वराज्ञां; पश्चाच्चमूमिन्द्र इवाभिरक्षन् ॥"},
{"c": "6.20", "n": "12", "i": 28502, "v": "वार्द्धक्षत्रिः सर्वसैन्यस्य मध्ये; भूरिश्रवाः पुरुमित्रो जयश्च । शाल्वा मत्स्याः केकयाश्चापि सर्वे; गजानीकैर्भ्रातरो योत्स्यमानाः ॥"},
{"c": "6.20", "n": "13", "i": 28503, "v": "शारद्वतश्चोत्तरधूर्महात्मा; महेष्वासो गौतमश्चित्रयोधी । शकैः किरातैर्यवनैः पह्लवैश्च; सार्धं चमूमुत्तरतोऽभिपाति ॥"},
{"c": "6.20", "n": "14", "i": 28504, "v": "महारथैरन्धकवृष्णिभोजैः; सौराष्ट्रकैर्नैरृतैरात्तशस्त्रैः । बृहद्बलः कृतवर्माभिगुप्तो; बलं त्वदीयं दक्षिणतोऽभिपाति ॥"},
{"c": "6.20", "n": "15", "i": 28505, "v": "संशप्तकानामयुतं रथानां; मृत्युर्जयो वार्जुनस्येति सृष्टाः । येनार्जुनस्तेन राजन्कृतास्त्राः; प्रयाता वै ते त्रिगर्ताश्च शूराः ॥"},
{"c": "6.20", "n": "16", "i": 28506, "v": "साग्रं शतसहस्रं तु नागानां तव भारत । नागे नागे रथशतं शतं चाश्वा रथे रथे ॥"},
{"c": "6.20", "n": "17", "i": 28507, "v": "अश्वेऽश्वे दश धानुष्का धानुष्के दश चर्मिणः । एवं व्यूढान्यनीकानि भीष्मेण तव भारत ॥"},
{"c": "6.20", "n": "18", "i": 28508, "v": "अव्यूहन्मानुषं व्यूहं दैवं गान्धर्वमासुरम् । दिवसे दिवसे प्राप्ते भीष्मः शांतनवोऽग्रणीः ॥"},
{"c": "6.20", "n": "19", "i": 28509, "v": "महारथौघविपुलः समुद्र इव पर्वणि । भीष्मेण धार्तराष्ट्राणां व्यूहः प्रत्यङ्मुखो युधि ॥"},
{"c": "6.20", "n": "20", "i": 28510, "v": "अनन्तरूपा ध्वजिनी त्वदीया; नरेन्द्र भीमा न तु पाण्डवानाम् । तां त्वेव मन्ये बृहतीं दुष्प्रधृष्यां; यस्या नेतारौ केशवश्चार्जुनश्च ॥"},
{"c": "6.21", "t": "संजय उवाच ।"},
{"c": "6.21", "n": "1", "i": 28511, "v": "बृहतीं धार्तराष्ट्राणां दृष्ट्वा सेनां समुद्यताम् । विषादमगमद्राजा कुन्तीपुत्रो युधिष्ठिरः ॥"},
{"c": "6.21", "n": "2", "i": 28512, "v": "व्यूहं भीष्मेण चाभेद्यं कल्पितं प्रेक्ष्य पाण्डवः । अभेद्यमिव संप्रेक्ष्य विषण्णोऽर्जुनमब्रवीत् ॥"},
{"c": "6.21", "n": "3", "i": 28513, "v": "धनंजय कथं शक्यमस्माभिर्योद्धुमाहवे । धार्तराष्ट्रैर्महाबाहो येषां योद्धा पितामहः ॥"},
{"c": "6.21", "n": "4", "i": 28514, "v": "अक्षोभ्योऽयमभेद्यश्च भीष्मेणामित्रकर्शिना । कल्पितः शास्त्रदृष्टेन विधिना भूरितेजसा ॥"},
{"c": "6.21", "n": "5", "i": 28515, "v": "ते वयं संशयं प्राप्ताः ससैन्याः शत्रुकर्शन । कथमस्मान्महाव्यूहादुद्यानं नो भविष्यति ॥"},
{"c": "6.21", "n": "6", "i": 28516, "v": "अथार्जुनोऽब्रवीत्पार्थं युधिष्ठिरममित्रहा । विषण्णमभिसंप्रेक्ष्य तव राजन्ननीकिनीम् ॥"},
{"c": "6.21", "n": "7", "i": 28517, "v": "प्रज्ञयाभ्यधिकाञ्शूरान्गुणयुक्तान्बहूनपि । जयन्त्यल्पतरा येन तन्निबोध विशां पते ॥"},
{"c": "6.21", "n": "8", "i": 28518, "v": "तत्तु ते कारणं राजन्प्रवक्ष्याम्यनसूयवे । नारदस्तमृषिर्वेद भीष्मद्रोणौ च पाण्डव ॥"},
{"c": "6.21", "n": "9", "i": 28519, "v": "एतमेवार्थमाश्रित्य युद्धे देवासुरेऽब्रवीत् । पितामहः किल पुरा महेन्द्रादीन्दिवौकसः ॥"},
{"c": "6.21", "n": "10", "i": 28520, "v": "न तथा बलवीर्याभ्यां विजयन्ते जिगीषवः । यथा सत्यानृशंस्याभ्यां धर्मेणैवोद्यमेन च ॥"},
{"c": "6.21", "n": "11", "i": 28521, "v": "त्यक्त्वाधर्मं च लोभं च मोहं चोद्यममास्थिताः । युध्यध्वमनहंकारा यतो धर्मस्ततो जयः ॥"},
{"c": "6.21", "n": "12", "i": 28522, "v": "एवं राजन्विजानीहि ध्रुवोऽस्माकं रणे जयः । यथा मे नारदः प्राह यतः कृष्णस्ततो जयः ॥"},
{"c": "6.21", "n": "13", "i": 28523, "v": "गुणभूतो जयः कृष्णे पृष्ठतोऽन्वेति माधवम् । अन्यथा विजयश्चास्य संनतिश्चापरो गुणः ॥"},
{"c": "6.21", "n": "14", "i": 28524, "v": "अनन्ततेजा गोविन्दः शत्रुपूगेषु निर्व्यथः । पुरुषः सनातनतमो यतः कृष्णस्ततो जयः ॥"},
{"c": "6.21", "n": "15", "i": 28525, "v": "पुरा ह्येष हरिर्भूत्वा वैकुण्ठोऽकुण्ठसायकः । सुरासुरानवस्फूर्जन्नब्रवीत्के जयन्त्विति ॥"},
{"c": "6.21", "n": "16", "i": 28526, "v": "अनु कृष्णं जयेमेति यैरुक्तं तत्र तैर्जितम् । तत्प्रसादाद्धि त्रैलोक्यं प्राप्तं शक्रादिभिः सुरैः ॥"},
{"c": "6.21", "n": "17", "i": 28527, "v": "तस्य ते न व्यथां कांचिदिह पश्यामि भारत । यस्य ते जयमाशास्ते विश्वभुक्त्रिदशेश्वरः ॥"},
{"c": "6.22", "t": "संजय उवाच ।"},
{"c": "6.22", "n": "1", "i": 28528, "v": "ततो युधिष्ठिरो राजा स्वां सेनां समचोदयत् । प्रतिव्यूहन्ननीकानि भीष्मस्य भरतर्षभ ॥"},
{"c": "6.22", "n": "2", "i": 28529, "v": "यथोद्दिष्टान्यनीकानि प्रत्यव्यूहन्त पाण्डवाः । स्वर्गं परमभीप्सन्तः सुयुद्धेन कुरूद्वहाः ॥"},
{"c": "6.22", "n": "3", "i": 28530, "v": "मध्ये शिखण्डिनोऽनीकं रक्षितं सव्यसाचिना । धृष्टद्युम्नस्य च स्वयं भीमेन परिपालितम् ॥"},
{"c": "6.22", "n": "4", "i": 28531, "v": "अनीकं दक्षिणं राजन्युयुधानेन पालितम् । श्रीमता सात्वताग्र्येण शक्रेणेव धनुष्मता ॥"},
{"c": "6.22", "n": "5", "i": 28532, "v": "महेन्द्रयानप्रतिमं रथं तु; सोपस्करं हाटकरत्नचित्रम् । युधिष्ठिरः काञ्चनभाण्डयोक्त्रं; समास्थितो नागकुलस्य मध्ये ॥"},
{"c": "6.22", "n": "6", "i": 28533, "v": "समुच्छ्रितं दान्तशलाकमस्य; सुपाण्डुरं छत्रमतीव भाति । प्रदक्षिणं चैनमुपाचरन्ति; महर्षयः संस्तुतिभिर्नरेन्द्रम् ॥"},
{"c": "6.22", "n": "7", "i": 28534, "v": "पुरोहिताः शत्रुवधं वदन्तो; महर्षिवृद्धाः श्रुतवन्त एव । जप्यैश्च मन्त्रैश्च तथौषधीभिः; समन्ततः स्वस्त्ययनं प्रचक्रुः ॥"},
{"c": "6.22", "n": "8", "i": 28535, "v": "ततः स वस्त्राणि तथैव गाश्च; फलानि पुष्पाणि तथैव निष्कान् । कुरूत्तमो ब्राह्मणसान्महात्मा; कुर्वन्ययौ शक्र इवामरेभ्यः ॥"},
{"c": "6.22", "n": "9", "i": 28536, "v": "सहस्रसूर्यः शतकिङ्किणीकः; परार्ध्यजाम्बूनदहेमचित्रः । रथोऽर्जुनस्याग्निरिवार्चिमाली; विभ्राजते श्वेतहयः सुचक्रः ॥"},
{"c": "6.22", "n": "10", "i": 28537, "v": "तमास्थितः केशवसंगृहीतं; कपिध्वजं गाण्डिवबाणहस्तः । धनुर्धरो यस्य समः पृथिव्यां; न विद्यते नो भविता वा कदाचित् ॥"},
{"c": "6.22", "n": "11", "i": 28538, "v": "उद्वर्तयिष्यंस्तव पुत्रसेना;मतीव रौद्रं स बिभर्ति रूपम् । अनायुधो यः सुभुजो भुजाभ्यां; नराश्वनागान्युधि भस्म कुर्यात् ॥"},
{"c": "6.22", "n": "12", "i": 28539, "v": "स भीमसेनः सहितो यमाभ्यां; वृकोदरो वीररथस्य गोप्ता । तं प्रेक्ष्य मत्तर्षभसिंहखेलं; लोके महेन्द्रप्रतिमानकल्पम् ॥"},
{"c": "6.22", "n": "13", "i": 28540, "v": "समीक्ष्य सेनाग्रगतं दुरासदं; प्रविव्यथुः पङ्कगता इवोष्ट्राः । वृकोदरं वारणराजदर्पं; योधास्त्वदीया भयविग्नसत्त्वाः ॥"},
{"c": "6.22", "n": "14", "i": 28541, "v": "अनीकमध्ये तिष्ठन्तं राजपुत्रं दुरासदम् । अब्रवीद्भरतश्रेष्ठं गुडाकेशं जनार्दनः ॥"},
{"c": "6.22", "t": "वासुदेव उवाच ।"},
{"c": "6.22", "n": "15", "i": 28542, "v": "य एष गोप्ता प्रतपन्बलस्थो; यो नः सेनां सिंह इवेक्षते च । स एष भीष्मः कुरुवंशकेतु;र्येनाहृतास्त्रिंशतो वाजिमेधाः ॥"},
{"c": "6.22", "n": "16", "i": 28543, "v": "एतान्यनीकानि महानुभावं; गूहन्ति मेघा इव घर्मरश्मिम् । एतानि हत्वा पुरुषप्रवीर; काङ्क्षस्व युद्धं भरतर्षभेण ॥"},
{"c": "6.22", "t": "धृतराष्ट्र उवाच ।"},
{"c": "6.22", "n": "17", "i": 28544, "v": "केषां प्रहृष्टास्तत्राग्रे योधा युध्यन्ति संजय । उदग्रमनसः केऽत्र के वा दीना विचेतसः ॥", "md": "Dhritarashtra said O Sanjaya, the warriors of which side first advanced to the fight? Whose hearts were filled with confidence and who were spiritless from melancholy?"},
{"c": "6.22", "n": "18", "i": 28545, "v": "के पूर्वं प्राहरंस्तत्र युद्धे हृदयकम्पने । मामकाः पाण्डवानां वा तन्ममाचक्ष्व संजय ॥", "md": "In the great battle that makes every one's heart tremble, who were they who struck the first blow; were they my men or did they belong to the Pandavas? O Sanjaya, tell me all this in detail."},
{"c": "6.22", "n": "19", "i": 28546, "v": "कस्य सेनासमुदये गन्धमाल्यसमुद्भवः । वाचः प्रदक्षिणाश्चैव योधानामभिगर्जताम् ॥", "md": "Among whose troops did the garlands of flowers and unguents emit fragrant scents? Whose troops with fearful roars uttered merciful words?"},
{"c": "6.22", "t": "संजय उवाच ।"},
{"c": "6.22", "n": "20", "i": 28547, "v": "उभयोः सेनयोस्तत्र योधा जहृषिरे मुदा । स्रग्धूपपानगन्धानामुभयत्र समुद्भवः ॥", "md": "Sanjaya said The warriors of both the armies were cheerful in the beginning. The garlands of flowers and unguents emitted equal fragrance. O best of the Bharata race, fearful was the encounter that took place between the troops arrayed for battle."},
{"c": "6.22", "n": "21", "i": 28548, "v": "संहतानामनीकानां व्यूढानां भरतर्षभ । संसर्पतामुदीर्णानां विमर्दः सुमहानभूत् ॥", "md": "Sanjaya said The warriors of both the armies were cheerful in the beginning. The garlands of flowers and unguents emitted equal fragrance. O best of the Bharata race, fearful was the encounter that took place between the troops arrayed for battle."},
{"c": "6.22", "n": "22", "i": 28549, "v": "वादित्रशब्दस्तुमुलः शङ्खभेरीविमिश्रितः । कुञ्जराणां च नदतां सैन्यानां च प्रहृष्यताम् ॥", "md": "The loud sounds of musical instruments, mingled with that of the conches and drums, and the shouts of brave warriors, that rose fearfully roaring at one another, were awful."},
{"c": "6.23", "t": "धृतराष्ट्र उवाच ।"},
{"c": "6.23", "n": "1", "i": 28550, "v": "धर्मक्षेत्रे कुरुक्षेत्रे समवेता युयुत्सवः । मामकाः पाण्डवाश्चैव किमकुर्वत संजय ॥", "md": "Dhritarashtra said What did my sons and the Pandava do, o Sanjaya, when desirous of battle they all assembled on the holy field of Kurukshetra?"},
{"c": "6.23", "t": "संजय उवाच ।"},
{"c": "6.23", "n": "2", "i": 28551, "v": "दृष्ट्वा तु पाण्डवानीकं व्यूढं दुर्योधनस्तदा । आचार्यमुपसंगम्य राजा वचनमब्रवीत् ॥", "md": "Sanjaya said Seeing the Pandava army in battle array,"},
{"c": "6.23", "n": "3", "i": 28552, "v": "पश्यैतां पाण्डुपुत्राणामाचार्य महतीं चमूम् । व्यूढां द्रुपदपुत्रेण तव शिष्येण धीमता ॥", "md": "“Behold, O Preceptor, the grand army of the Pandavas, drawn up in battle array by your intelligent pupil the son of Drupada."},
{"c": "6.23", "n": "4", "i": 28553, "v": "अत्र शूरा महेष्वासा भीमार्जुनसमा युधि । युयुधानो विराटश्च द्रुपदश्च महारथः ॥", "md": "There are in it mighty bowmen, equals of Bhima and Arjuna in battle. There are Yudhishthira, Virata and the great car-warrior Drupada."},
{"c": "6.23", "n": "5", "i": 28554, "v": "धृष्टकेतुश्चेकितानः काशिराजश्च वीर्यवान् । पुरुजित्कुन्तिभोजश्च शैब्यश्च नरपुंगवः ॥", "md": "There are Dhrishtaketu, Chekitan and valiant king of Kashi, Purujit, Kuntibhoja and that kings of men, Shaivya."},
{"c": "6.23", "n": "6", "i": 28555, "v": "युधामन्युश्च विक्रान्त उत्तमौजाश्च वीर्यवान् । सौभद्रो द्रौपदेयाश्च सर्व एव महारथाः ॥", "md": "There are mighty Yudhamanyu, heroic Uttamaujas, Subhadra's son and sons of Draupadi, all great car-warriors."},
{"c": "6.23", "n": "7", "i": 28556, "v": "अस्माकं तु विशिष्टा ये तान्निबोध द्विजोत्तम । नायका मम सैन्यस्य संज्ञार्थं तान्ब्रवीमि ते ॥", "md": "O best of Brahmanas, learn, I shall tell you also for your information who are the most distinguished amongst us, and who are the leaders of my army."},
{"c": "6.23", "n": "8", "i": 28557, "v": "भवान्भीष्मश्च कर्णश्च कृपश्च समितिंजयः । अश्वत्थामा विकर्णश्च सौमदत्तिस्तथैव च ॥", "md": "Yourself, and Bhishma, and Karna, and ever-victorious Kripa, Ashvatthama, Vikarna and the son of Somadatta."},
{"c": "6.23", "n": "9", "i": 28558, "v": "अन्ये च बहवः शूरा मदर्थे त्यक्तजीविताः । नानाशस्त्रप्रहरणाः सर्वे युद्धविशारदाः ॥", "md": "There are (besides these) many warriors, all well-skilled in the art of war and (all) armed with various weapons, ready to die for me."},
{"c": "6.23", "n": "10", "i": 28559, "v": "अपर्याप्तं तदस्माकं बलं भीष्माभिरक्षितम् । पर्याप्तं त्विदमेतेषां बलं भीमाभिरक्षितम् ॥", "md": "Our army protected by Bhishma is unlimited (more then sufficient) their army protected by Bhima is limited, (may be sufficient)."},
{"c": "6.23", "n": "11", "i": 28560, "v": "अयनेषु च सर्वेषु यथाभागमवस्थिताः । भीष्ममेवाभिरक्षन्तु भवन्तः सर्व एव हि ॥", "md": "Therefore all of you, place yourselves at the head of your respective phalanx, and protect (and support) Bhishma only\"."},
{"c": "6.23", "n": "12", "i": 28561, "v": "तस्य संजनयन्हर्षं कुरुवृद्धः पितामहः । सिंहनादं विनद्योच्चैः शङ्खं दध्मौ प्रतापवान् ॥", "md": "Then the older of the Kurus, the mighty Grandsire Bhishma, roaring like a lion, blew his conch, thus affording him (Duryodhana) great delight."},
{"c": "6.23", "n": "13", "i": 28562, "v": "ततः शङ्खाश्च भेर्यश्च पणवानकगोमुखाः । सहसैवाभ्यहन्यन्त स शब्दस्तुमुलोऽभवत् ॥", "md": "And then conchs, drums, trumpets and cymbals were all at once sounded, and there rose a great uproar (from all sides)."},
{"c": "6.23", "n": "14", "i": 28563, "v": "ततः श्वेतैर्हयैर्युक्ते महति स्यन्दने स्थितौ । माधवः पाण्डवश्चैव दिव्यौ शङ्खौ प्रदध्मतुः ॥", "md": "Then Madhava (Srikrishna) and the son of Pandu (Arjuna), seated in a great car yoked with white steeds, blew their celestial conchs."},
{"c": "6.23", "n": "15", "i": 28564, "v": "पाञ्चजन्यं हृषीकेशो देवदत्तं धनंजयः । पौण्ड्रं दध्मौ महाशङ्खं भीमकर्मा वृकोदरः ॥", "md": "Hrishikesha (Krishna) blew the conch called Panchajanya and Dhananjaya Devadatta. That doer of fearful deeds, Vrikodara (Bhima) blew his huge conch, called Paundra."},
{"c": "6.23", "n": "16", "i": 28565, "v": "अनन्तविजयं राजा कुन्तीपुत्रो युधिष्ठिरः । नकुलः सहदेवश्च सुघोषमणिपुष्पकौ ॥", "md": "The son of Kunti, Yudhishthira, blew the conch called Anantavijaya, Nakula and Sahadeva blew Sughosha and Manipushpaka."},
{"c": "6.23", "n": "17", "i": 28566, "v": "काश्यश्च परमेष्वासः शिखण्डी च महारथः । धृष्टद्युम्नो विराटश्च सात्यकिश्चापराजितः ॥", "md": "The great bowman the king of Kashi the mighty car warrior Shikhandin, Dhrishtadyumna, Virata, and ever-victorious Satyaki."},
{"c": "6.23", "n": "18", "i": 28567, "v": "द्रुपदो द्रौपदेयाश्च सर्वशः पृथिवीपते । सौभद्रश्च महाबाहुः शङ्खान्दध्मुः पृथक्पृथक् ॥", "md": "Drupada, and the sons of Draupadi and the mighty armed son of Subhadra, O king of all the world, each blew his conch separately."},
{"c": "6.23", "n": "19", "i": 28568, "v": "स घोषो धार्तराष्ट्राणां हृदयानि व्यदारयत् । नभश्च पृथिवीं चैव तुमुलो व्यनुनादयन् ॥", "md": "Echoing heaven and earth, the tumultous din rent the hearts of Dhritarashtra's people."},
{"c": "6.23", "n": "20", "i": 28569, "v": "अथ व्यवस्थितान्दृष्ट्वा धार्तराष्ट्रान्कपिध्वजः । प्रवृत्ते शस्त्रसंपाते धनुरुद्यम्य पाण्डवः ॥", "md": "O king of the world, the ape standard son of Pandu secing Dhritarashtra's people marshalled in battle bent, and missiles having been just began to be discharged, raised up his bow, and spoke thus to Hrishikesh :"},
{"c": "6.23", "n": "21", "i": 28570, "v": "हृषीकेशं तदा वाक्यमिदमाह महीपते । सेनयोरुभयोर्मध्ये रथं स्थापय मेऽच्युत ॥"},
{"c": "6.23", "n": "22", "i": 28571, "v": "यावदेतान्निरीक्षेऽहं योद्धुकामानवस्थितान् । कैर्मया सह योद्धव्यमस्मिन्रणसमुद्यमे ॥", "md": "\"O undeteriorating one, place my car between the two armies. While I see those who stand here desirous of battle, and with whom I shall have to fight in this war-struggle."},
{"c": "6.23", "n": "23", "i": 28572, "v": "योत्स्यमानानवेक्षेऽहं य एतेऽत्र समागताः । धार्तराष्ट्रस्य दुर्बुद्धेर्युद्धे प्रियचिकीर्षवः ॥", "md": "I shall see those who have assembled here to fight, wishing to do good to the evil-minded son of Dhritarashtra."},
{"c": "6.23", "n": "24", "i": 28573, "v": "एवमुक्तो हृषीकेशो गुडाकेशेन भारत । सेनयोरुभयोर्मध्ये स्थापयित्वा रथोत्तमम् ॥", "md": "Sanjaya said O Bharata, thus addressed by Gudakesha (Arjuna), Hrishikesh, placing the excellent car between the two armies."},
{"c": "6.23", "n": "25", "i": 28574, "v": "भीष्मद्रोणप्रमुखतः सर्वेषां च महीक्षिताम् । उवाच पार्थ पश्यैतान्समवेतान्कुरूनिति ॥", "md": "In front of Bhishma, Drona and all the kings of the earth, said, “Behold Partha, the assembled Kaurava\"."},
{"c": "6.23", "n": "26", "i": 28575, "v": "तत्रापश्यत्स्थितान्पार्थः पितॄनथ पितामहान् । आचार्यान्मातुलान्भ्रातॄन्पुत्रान्पौत्रान्सखींस्तथा ॥", "md": "Partha saw in the two armies fathers, grandfathers, preceptors, maternal uncles, brothers, sons, grandsons, friends, fathers-in-law, and well-wishers."},
{"c": "6.23", "n": "27", "i": 28576, "v": "श्वशुरान्सुहृदश्चैव सेनयोरुभयोरपि । तान्समीक्ष्य स कौन्तेयः सर्वान्बन्धूनवस्थितान् ॥", "md": "Seeing in the two armies all friends and Kinsmen (present), the son of Kunti was ency said."},
{"c": "6.23", "n": "28", "i": 28577, "v": "कृपया परयाविष्टो विषीदन्निदमब्रवीत् । दृष्ट्वेमान्स्वजनान्कृष्ण युयुत्सून्समवस्थितान् ॥"},
{"c": "6.23", "n": "29", "i": 28578, "v": "सीदन्ति मम गात्राणि मुखं च परिशुष्यति । वेपथुश्च शरीरे मे रोमहर्षश्च जायते ॥"},
{"c": "6.23", "n": "30", "i": 28579, "v": "गाण्डीवं स्रंसते हस्तात्त्वक्चैव परिदह्यते । न च शक्नोम्यवस्थातुं भ्रमतीव च मे मनः ॥", "md": "My body trembles, my hairs stand on end, my Gandiva (bow) slips from my hand and my skin burns."},
{"c": "6.23", "n": "31", "i": 28580, "v": "निमित्तानि च पश्यामि विपरीतानि केशव । न च श्रेयोऽनुपश्यामि हत्वा स्वजनमाहवे ॥"},
{"c": "6.23", "n": "32", "i": 28581, "v": "न काङ्क्षे विजयं कृष्ण न च राज्यं सुखानि च । किं नो राज्येन गोविन्द किं भोगैर्जीवितेन वा ॥"},
{"c": "6.23", "n": "33", "i": 28582, "v": "येषामर्थे काङ्क्षितं नो राज्यं भोगाः सुखानि च । त इमेऽवस्थिता युद्धे प्राणांस्त्यक्त्वा धनानि च ॥"},
{"c": "6.23", "n": "34", "i": 28583, "v": "आचार्याः पितरः पुत्रास्तथैव च पितामहाः । मातुलाः श्वशुराः पौत्राः स्यालाः संबन्धिनस्तथा ॥", "md": "Are all present here in this battle, giving up all hopes of life and wealth! Preceptors, fathers, grand-fathers and sons, Maternal uncles, fathers-in-law, grandsons, brothers-inlaw and relatives, I do not desire to kill them. O Madhusudana, even if they kill me."},
{"c": "6.23", "n": "35", "i": 28584, "v": "एतान्न हन्तुमिच्छामि घ्नतोऽपि मधुसूदन । अपि त्रैलोक्यराज्यस्य हेतोः किं नु महीकृते ॥"},
{"c": "6.23", "n": "36", "i": 28585, "v": "निहत्य धार्तराष्ट्रान्नः का प्रीतिः स्याज्जनार्दन । पापमेवाश्रयेदस्मान्हत्वैतानाततायिनः ॥", "md": "Not even for the sake of the sovereignty over the three worlds, much less for that of this earth! What pleasure will be ours, O Janardana, by killing Dhritarashtra's sons!"},
{"c": "6.23", "n": "37", "i": 28586, "v": "तस्मान्नार्हा वयं हन्तुं धार्तराष्ट्रान्सबान्धवान् । स्वजनं हि कथं हत्वा सुखिनः स्याम माधव ॥", "md": "Even killing these felons, we shall incur sin. Therefore, it is not proper that we shall kill our own kinsmen, these sons of Dhritarashtra. How can we, O Madhava, be happy by killing our own relatives?"},
{"c": "6.23", "n": "38", "i": 28587, "v": "यद्यप्येते न पश्यन्ति लोभोपहतचेतसः । कुलक्षयकृतं दोषं मित्रद्रोहे च पातकम् ॥", "md": "If they, blinded by avarice, cannot see the sin they commit by exterminating the (Kuru) race, and playing enmity with friends."},
{"c": "6.23", "n": "39", "i": 28588, "v": "कथं न ज्ञेयमस्माभिः पापादस्मान्निवर्तितुम् । कुलक्षयकृतं दोषं प्रपश्यद्भिर्जनार्दन ॥", "md": "Why should we not, O Janardana who know that sin is the result of exterminating the race, learn to desist from it?"},
{"c": "6.23", "n": "40", "i": 28589, "v": "कुलक्षये प्रणश्यन्ति कुलधर्माः सनातनाः । धर्मे नष्टे कुलं कृत्स्नमधर्मोऽभिभवत्युत ॥", "md": "On the extinction of a family, the old and ever continuing family rites are destroyed), nobody being alive to solemnize them). When religious rites are thus destroyed, sin predominates over all."},
{"c": "6.23", "n": "41", "i": 28590, "v": "अधर्माभिभवात्कृष्ण प्रदुष्यन्ति कुलस्त्रियः । स्त्रीषु दुष्टासु वार्ष्णेय जायते वर्णसंकरः ॥", "md": "From the predominance of sin, O Krishna, women become corrupt, and then O descendant of Vrishni, cross-breeds (mixed-castes) are borm."},
{"c": "6.23", "n": "42", "i": 28591, "v": "संकरो नरकायैव कुलघ्नानां कुलस्य च । पतन्ति पितरो ह्येषां लुप्तपिण्डोदकक्रियाः ॥", "md": "Such cross-breeding leads both the exterminator of the race and the race itself to hell. The (deceased) ancestors whose Sraddha ceremonies have ceased, (to whom children have stopped to give food and water), fall (from heaven to hell)."},
{"c": "6.23", "n": "43", "i": 28592, "v": "दोषैरेतैः कुलघ्नानां वर्णसंकरकारकैः । उत्साद्यन्ते जातिधर्माः कुलधर्माश्च शाश्वताः ॥", "md": "Both the caste and family-rites of the exterminators of the race, (who are) guilty of the sin of cross-breeding, are destroyed."},
{"c": "6.23", "n": "44", "i": 28593, "v": "उत्सन्नकुलधर्माणां मनुष्याणां जनार्दन । नरके नियतं वासो भवतीत्यनुशुश्रुम ॥", "md": "We have heard, O Janardana, that those whose family-rites are thus destroyed, live for ever in hell."},
{"c": "6.23", "n": "45", "i": 28594, "v": "अहो बत महत्पापं कर्तुं व्यवसिता वयम् । यद्राज्यसुखलोभेन हन्तुं स्वजनमुद्यताः ॥", "md": "Alas, we are engaged in committing a great sin. We are to kill our own kinsmen for the greed of the pleasures of sovereignty."},
{"c": "6.23", "n": "46", "i": 28595, "v": "यदि मामप्रतीकारमशस्त्रं शस्त्रपाणयः । धार्तराष्ट्रा रणे हन्युस्तन्मे क्षेमतरं भवेत् ॥", "md": "Better would it be if unretaliating and unarmed myself, the armed sons of Dhritarashtra kill in battle\"."},
{"c": "6.23", "n": "47", "i": 28596, "v": "एवमुक्त्वार्जुनः संख्ये रथोपस्थ उपाविशत् । विसृज्य सशरं चापं शोकसंविग्नमानसः ॥", "md": "Sanjaya said Having thus spoken on the field of battle, Arjuna, with a sorrowful heart, sat down on the car, casting aside his bow and arrows."},
{"c": "6.24", "t": "संजय उवाच ।"},
{"c": "6.24", "n": "1", "i": 28597, "v": "तं तथा कृपयाविष्टमश्रुपूर्णाकुलेक्षणम् । विषीदन्तमिदं वाक्यमुवाच मधुसूदनः ॥", "md": "Sanjaya said To him, whose heart was overcome with pity, whose eyes were full of tears, who was dejected and desponding the slayer of Madhu (Krishna) spoke thus."},
{"c": "6.24", "t": "श्रीभगवानुवाच ।"},
{"c": "6.24", "n": "2", "i": 28598, "v": "कुतस्त्वा कश्मलमिदं विषमे समुपस्थितम् । अनार्यजुष्टमस्वर्ग्यमकीर्तिकरमर्जुन ॥", "md": "The great one said Whence, O Arjuna, has come upon you in this great crisis such delusion, a delusion unworthy of ihe Aryans, irreligious (undeserving of heaven) and breeder of infamy?"},
{"c": "6.24", "n": "3", "i": 28599, "v": "क्लैब्यं मा स्म गमः पार्थ नैतत्त्वय्युपपद्यते । क्षुद्रं हृदयदौर्बल्यं त्यक्त्वोत्तिष्ठ परंतप ॥", "md": "Be not effeminate, Partha. It does not suit you. Arise, O terror of foes, shake off this mean weakness of heart."},
{"c": "6.24", "t": "अर्जुन उवाच ।"},
{"c": "6.24", "n": "4", "i": 28600, "v": "कथं भीष्ममहं संख्ये द्रोणं च मधुसूदन । इषुभिः प्रतियोत्स्यामि पूजार्हावरिसूदन ॥", "md": "Arjuna said \"O slayer of enemies, O slayer of Madhu, how shall I attack in this battle with arrows Bhishma and Drona, deserving of my worship?"},
{"c": "6.24", "n": "5", "i": 28601, "v": "गुरूनहत्वा हि महानुभावा;ञ्श्रेयो भोक्तुं भैक्षमपीह लोके । हत्वार्थकामांस्तु गुरूनिहैव; भुञ्जीय भोगान्रुधिरप्रदिग्धान् ॥", "md": "It is better for one to live on alms then to kill (such) preceptors of great glory. By killing preceptors, even if they are eager for worldly gains, it would be enjoying blood-stained pleasures."},
{"c": "6.24", "n": "6", "i": 28602, "v": "न चैतद्विद्मः कतरन्नो गरीयो; यद्वा जयेम यदि वा नो जयेयुः । यानेव हत्वा न जिजीविषाम;स्तेऽवस्थिताः प्रमुखे धार्तराष्ट्राः ॥", "md": "We do not know which of the two is better for us, to vanquish or to be vanquished? Even those, whom having killed we do not desire to live, those sons of Dhritarashtra, stand before us!"},
{"c": "6.24", "n": "7", "i": 28603, "v": "कार्पण्यदोषोपहतस्वभावः; पृच्छामि त्वां धर्मसंमूढचेताः । यच्छ्रेयः स्यान्निश्चितं ब्रूहि तन्मे; शिष्यस्तेऽहं शाधि मां त्वां प्रपन्नम् ॥", "md": "I am afraid of the sin of race extermination. I am confounded about my duty. I ask you, tell me what is assuredly good for me. I am your disciple, instruct me, I am at your disposal."},
{"c": "6.24", "n": "8", "i": 28604, "v": "न हि प्रपश्यामि ममापनुद्या;द्यच्छोकमुच्छोषणमिन्द्रियाणाम् । अवाप्य भूमावसपत्नमृद्धं; राज्यं सुराणामपि चाधिपत्यम् ॥", "md": "Even if I get the undisputed sovereignty over the most prosperous kingdom of the world, or that over the celestial, I do not see was that which can remove my grief most painful (killing) to my senses."},
{"c": "6.24", "t": "संजय उवाच ।"},
{"c": "6.24", "n": "9", "i": 28605, "v": "एवमुक्त्वा हृषीकेशं गुडाकेशः परंतप । न योत्स्य इति गोविन्दमुक्त्वा तूष्णीं बभूव ह ॥", "md": "Sanjaya said Having spoken thus to Hrishikesh, O terror of foes, Gudakesha said to Govinda, “I shall not fight\", and remained silent."},
{"c": "6.24", "n": "10", "i": 28606, "v": "तमुवाच हृषीकेशः प्रहसन्निव भारत । सेनयोरुभयोर्मध्ये विषीदन्तमिदं वचः ॥", "md": "To him, who overcome with despondency in the midst of the two armies. Hrishikesha thus spoke smiling."},
{"c": "6.24", "t": "श्रीभगवानुवाच ।"},
{"c": "6.24", "n": "11", "i": 28607, "v": "अशोच्यानन्वशोचस्त्वं प्रज्ञावादांश्च भाषसे । गतासूनगतासूंश्च नानुशोचन्ति पण्डिताः ॥", "md": "The great one said \"You grieve for those that deserve no grief; and (at the same time) you utter words of wisdom. (But) men of knowledge do not grieve for the living or for the dead."},
{"c": "6.24", "n": "12", "i": 28608, "v": "न त्वेवाहं जातु नासं न त्वं नेमे जनाधिपाः । न चैव न भविष्यामः सर्वे वयमतः परम् ॥", "md": "Neither I, nor you, nor these kings were ever non-existent; (and again) none of us will hereafter cease to exist."},
{"c": "6.24", "n": "13", "i": 28609, "v": "देहिनोऽस्मिन्यथा देहे कौमारं यौवनं जरा । तथा देहान्तरप्राप्तिर्धीरस्तत्र न मुह्यति ॥", "md": "As childhood, youth and old age are (changes) in the body of man, so death is but a change of this body to another. A man of knowledge is not deluded by it."},
{"c": "6.24", "n": "14", "i": 28610, "v": "मात्रास्पर्शास्तु कौन्तेय शीतोष्णसुखदुःखदाः । आगमापायिनोऽनित्यास्तांस्तितिक्षस्व भारत ॥", "md": "The contacts of senses (with external objects). O son of Kunti, which produce cold, heat, pleasure and pain, are not permanent, having beginning and end. Therefore, O Bharata, bear them."},
{"c": "6.24", "n": "15", "i": 28611, "v": "यं हि न व्यथयन्त्येते पुरुषं पुरुषर्षभ । समदुःखसुखं धीरं सोऽमृतत्वाय कल्पते ॥", "md": "The man, who is learned in true knowledge, whom they (contact of senses) afflict not, and to whom pain and pleasure are alike, merits Moksha (final emancipation)."},
{"c": "6.24", "n": "16", "i": 28612, "v": "नासतो विद्यते भावो नाभावो विद्यते सतः । उभयोरपि दृष्टोऽन्तस्त्वनयोस्तत्त्वदर्शिभिः ॥", "md": "There is no existence of that which is Asat (unreal), and there is non non-existence of that which is Sat (real). The truly learned men perceive the correct conclusion of the both."},
{"c": "6.24", "n": "17", "i": 28613, "v": "अविनाशि तु तद्विद्धि येन सर्वमिदं ततम् । विनाशमव्ययस्यास्य न कश्चित्कर्तुमर्हति ॥", "md": "Know, that which pervades all this (universe) is indestructible. None can destroy that imperishable (principle)."},
{"c": "6.24", "n": "18", "i": 28614, "v": "अन्तवन्त इमे देहा नित्यस्योक्ताः शरीरिणः । अनाशिनोऽप्रमेयस्य तस्माद्युध्यस्व भारत ॥", "md": "The (imaterial) body (only) of the everlasting, indestructible, infinite and embodied. Self is said to be perishable. Therefore, O Bharata, engage in battle."},
{"c": "6.24", "n": "19", "i": 28615, "v": "य एनं वेत्ति हन्तारं यश्चैनं मन्यते हतम् । उभौ तौ न विजानीतो नायं हन्ति न हन्यते ॥", "md": "He, who thinks that It (the great Self in many) is the killer and he who thinks that It is killed, both know nothing. It neither kills, nor is killed."},
{"c": "6.24", "n": "20", "i": 28616, "v": "न जायते म्रियते वा कदाचि;न्नायं भूत्वा भविता वा न भूयः । अजो नित्यः शाश्वतोऽयं पुराणो; न हन्यते हन्यमाने शरीरे ॥", "md": "It is never born, It never dies, having existed. It does not exist no more. Unborn, everlasting, unchangeable, ancient, It is not killed, Its body being killed."},
{"c": "6.24", "n": "21", "i": 28617, "v": "वेदाविनाशिनं नित्यं य एनमजमव्ययम् । कथं स पुरुषः पार्थ कं घातयति हन्ति कम् ॥", "md": "How and whom can that man, O Partha, who knows It (self) to be unborn indestructible, everlasting and imperishable, kill or cause to be killed?"},
{"c": "6.24", "n": "22", "i": 28618, "v": "वासांसि जीर्णानि यथा विहाय; नवानि गृह्णाति नरोऽपराणि । तथा शरीराणि विहाय जीर्णा;न्यन्यानि संयाति नवानि देही ॥", "md": "As a man, casting off worn-out clothes, put on other new ones, so embodied. Self, casting off old bodies, enter into other new ones."},
{"c": "6.24", "n": "23", "i": 28619, "v": "नैनं छिन्दन्ति शस्त्राणि नैनं दहति पावकः । न चैनं क्लेदयन्त्यापो न शोषयति मारुतः ॥", "md": "Weapon does not cut it; fire does no: burn It; water does not moist It, and wind does not dry It."},
{"c": "6.24", "n": "24", "i": 28620, "v": "अच्छेद्योऽयमदाह्योऽयमक्लेद्योऽशोष्य एव च । नित्यः सर्वगतः स्थाणुरचलोऽयं सनातनः ॥", "md": "It is said that It is not to be cut, not to be burnt, not to be moistened and not to be dried up. It is everlasting, all pervading stable, firm, eternal, ever continuing not perceivable, inconceivable and unchangeable."},
{"c": "6.24", "n": "25", "i": 28621, "v": "अव्यक्तोऽयमचिन्त्योऽयमविकार्योऽयमुच्यते । तस्मादेवं विदित्वैनं नानुशोचितुमर्हसि ॥", "md": "Therefore knowing It (the great Soul in man) to be such, you ought not to grieve."},
{"c": "6.24", "n": "26", "i": 28622, "v": "अथ चैनं नित्यजातं नित्यं वा मन्यसे मृतम् । तथापि त्वं महाबाहो नैनं शोचितुमर्हसि ॥", "md": "(And again) if you think, O mighty armed, that It (self) constantly take birth and constantly dies, even then you ought not thus to grieve."},
{"c": "6.24", "n": "27", "i": 28623, "v": "जातस्य हि ध्रुवो मृत्युर्ध्रुवं जन्म मृतस्य च । तस्मादपरिहार्येऽर्थे न त्वं शोचितुमर्हसि ॥", "md": "For, death is certain to one who is born; and birth is certain to one who is dead. Therefore, for such unavoidable things, you ought not to grieve."},
{"c": "6.24", "n": "28", "i": 28624, "v": "अव्यक्तादीनि भूतानि व्यक्तमध्यानि भारत । अव्यक्तनिधनान्येव तत्र का परिदेवना ॥", "md": "In the beginning, O Bharata, all beings are unmanifested, in the middle they are manifest, and after destruction, they are unmanifested again. What lamentation could there be then for it?"},
{"c": "6.24", "n": "29", "i": 28625, "v": "आश्चर्यवत्पश्यति कश्चिदेन;माश्चर्यवद्वदति तथैव चान्यः । आश्चर्यवच्चैनमन्यः शृणोति; श्रुत्वाप्येनं वेद न चैव कश्चित् ॥", "md": "One sees it as a wonder, another speaks of it as a wonder; other again hear of it as a wonder; but even hearing of it, no one understand it."},
{"c": "6.24", "n": "30", "i": 28626, "v": "देही नित्यमवध्योऽयं देहे सर्वस्य भारत । तस्मात्सर्वाणि भूतानि न त्वं शोचितुमर्हसि ॥", "md": "This indestructible embodied self, O Bharata, is in the bodies of every one; therefore, you ought not to grieve for (the death of) all beings."},
{"c": "6.24", "n": "31", "i": 28627, "v": "स्वधर्ममपि चावेक्ष्य न विकम्पितुमर्हसि । धर्म्याद्धि युद्धाच्छ्रेयोऽन्यत्क्षत्रियस्य न विद्यते ॥", "md": "(And again) loO king to your own duty pertaining to your caste, you ought not to waver; for there is nothing better for a Kshatriya than a righteous battle."},
{"c": "6.24", "n": "32", "i": 28628, "v": "यदृच्छया चोपपन्नं स्वर्गद्वारमपावृतम् । सुखिनः क्षत्रियाः पार्थ लभन्ते युद्धमीदृशम् ॥", "md": "Happy are those Kshatriya who obtain such battle to fight, a battle coming of itself and being the open gate to heaven."},
{"c": "6.24", "n": "33", "i": 28629, "v": "अथ चेत्त्वमिमं धर्म्यं संग्रामं न करिष्यसि । ततः स्वधर्मं कीर्तिं च हित्वा पापमवाप्स्यसि ॥", "md": "If you will not fight this righteous battle, you will incur sin for abandoning your own duty and fame;"},
{"c": "6.24", "n": "34", "i": 28630, "v": "अकीर्तिं चापि भूतानि कथयिष्यन्ति तेऽव्ययाम् । संभावितस्य चाकीर्तिर्मरणादतिरिच्यते ॥", "md": "And all men will proclaim your everlasting infamy. To him, who is honoured, infamy is a greater (calamity) then death."},
{"c": "6.24", "n": "35", "i": 28631, "v": "भयाद्रणादुपरतं मंस्यन्ते त्वां महारथाः । येषां च त्वं बहुमतो भूत्वा यास्यसि लाघवम् ॥", "md": "And all great car warriors will think that you abstain from the battle through fear. You will be lightly thought of by those who honoured you before."},
{"c": "6.24", "n": "36", "i": 28632, "v": "अवाच्यवादांश्च बहून्वदिष्यन्ति तवाहिताः । निन्दन्तस्तव सामर्थ्यं ततो दुःखतरं नु किम् ॥", "md": "Decrying your power, your enemies will say things unutterable. What can be more painful than this!"},
{"c": "6.24", "n": "37", "i": 28633, "v": "हतो वा प्राप्स्यसि स्वर्गं जित्वा वा भोक्ष्यसे महीम् । तस्मादुत्तिष्ठ कौन्तेय युद्धाय कृतनिश्चयः ॥", "md": "If killed, you will attain to heaven; and if victorious, you will enjoy the whole world. Therefore, being resolved to fight, arise, O son of Kunti."},
{"c": "6.24", "n": "38", "i": 28634, "v": "सुखदुःखे समे कृत्वा लाभालाभौ जयाजयौ । ततो युद्धाय युज्यस्व नैवं पापमवाप्स्यसि ॥", "md": "Considering pleasure and pain, gain and loss, victory and defeat, all the same, be ready for fight, and then, you will incur no sin."},
{"c": "6.24", "n": "39", "i": 28635, "v": "एषा तेऽभिहिता सांख्ये बुद्धिर्योगे त्विमां शृणु । बुद्ध्या युक्तो यया पार्थ कर्मबन्धं प्रहास्यसि ॥", "md": "The knowledge now imparted to you is relating to Sankha (the mystery of knowing Self). Now listen to Yoga, (the mystery of living in Self, which, if well possessed, O Partha, cuts off Karmabandhana (the law of rebirths, resulting from the effects of actions)."},
{"c": "6.24", "n": "40", "i": 28636, "v": "नेहाभिक्रमनाशोऽस्ति प्रत्यवायो न विद्यते । स्वल्पमप्यस्य धर्मस्य त्रायते महतो भयात् ॥", "md": "In this (Yoga) even the first attempt is not fruitless; there are no obstacles in it. Even a little of this delivers one from the great danger (of worldly births)."},
{"c": "6.24", "n": "41", "i": 28637, "v": "व्यवसायात्मिका बुद्धिरेकेह कुरुनन्दन । बहुशाखा ह्यनन्ताश्च बुद्धयोऽव्यवसायिनाम् ॥", "md": "In this, O son of Kuru, there is mind's but one state, consisting of firm devotion; whereas undevotional men's minds are many-branched and attached to endless pursuits."},
{"c": "6.24", "n": "42", "i": 28638, "v": "यामिमां पुष्पितां वाचं प्रवदन्त्यविपश्चितः । वेदवादरताः पार्थ नान्यदस्तीति वादिनः ॥", "md": "Those that are not learned those that delight in the Vedas, those that say that there is nothing else, those that are found of worldly pleasures, those that regard heaven as the highest object for acquisition, say flowery words on the birth resulting from the fruits of actions, and on multifarious rites that promise to give wealth and enjoyments."},
{"c": "6.24", "n": "43", "i": 28639, "v": "कामात्मानः स्वर्गपरा जन्मकर्मफलप्रदाम् । क्रियाविशेषबहुलां भोगैश्वर्यगतिं प्रति ॥", "md": "Those that are not learned those that delight in the Vedas, those that say that there is nothing else, those that are found of worldly pleasures, those that regard heaven as the highest object for acquisition, say flowery words on the birth resulting from the fruits of actions, and on multifarious rites that promise to give wealth and enjoyments."},
{"c": "6.24", "n": "44", "i": 28640, "v": "भोगैश्वर्यप्रसक्तानां तयापहृतचेतसाम् । व्यवसायात्मिका बुद्धिः समाधौ न विधीयते ॥", "md": "Devotional feelings never arise in those whose minds have been stolen by the words of the lovers of enjoyment and wealth."},
{"c": "6.24", "n": "45", "i": 28641, "v": "त्रैगुण्यविषया वेदा निस्त्रैगुण्यो भवार्जुन । निर्द्वंद्वो नित्यसत्त्वस्थो निर्योगक्षेम आत्मवान् ॥", "md": "The Vedas, O Arjuna, relate of the three qualities. Be free from them, by being unaffected by the pairs of opposites i.e., (heat and cold; pain and pleasures); by preserving courage; by being free from anxiety for new acquisitions; or from anxiety for the protection of old ones; and by being self-possessed."},
{"c": "6.24", "n": "46", "i": 28642, "v": "यावानर्थ उदपाने सर्वतः संप्लुतोदके । तावान्सर्वेषु वेदेषु ब्राह्मणस्य विजानतः ॥", "md": "The (water of the) small tank serves the same purposes as (that of) the great lake. Like the above, the Brahmana, learned in devotion, serves the same purposes as those of all the Vedas."},
{"c": "6.24", "n": "47", "i": 28643, "v": "कर्मण्येवाधिकारस्ते मा फलेषु कदाचन । मा कर्मफलहेतुर्भूर्मा ते सङ्गोऽस्त्वकर्मणि ॥", "md": "Your concern is only with actions, never with their fruits. Let not the fruits of actions be your motive. (at the same time) let not your inclination be towards action."},
{"c": "6.24", "n": "48", "i": 28644, "v": "योगस्थः कुरु कर्माणि सङ्गं त्यक्त्वा धनंजय । सिद्ध्यसिद्ध्योः समो भूत्वा समत्वं योग उच्यते ॥", "md": "Casting off all attachments, considering success and non-success the same, O Dhananjaya, perform actions. Such equanimity is called Yoga."},
{"c": "6.24", "n": "49", "i": 28645, "v": "दूरेण ह्यवरं कर्म बुद्धियोगाद्धनंजय । बुद्धौ शरणमन्विच्छ कृपणाः फलहेतवः ॥", "md": "Religious rites, O Dhananjaya, is far inferior to devotion; therefore take shelter in devotion. The men who look to the fruits of their actions are pitiable."},
{"c": "6.24", "n": "50", "i": 28646, "v": "बुद्धियुक्तो जहातीह उभे सुकृतदुष्कृते । तस्माद्योगाय युज्यस्व योगः कर्मसु कौशलम् ॥", "md": "Devotional men do not see the difference between good and bad works in this world. Therefore apply yourself to devotion. Cleverness in action is devotion."},
{"c": "6.24", "n": "51", "i": 28647, "v": "कर्मजं बुद्धियुक्ता हि फलं त्यक्त्वा मनीषिणः । जन्मबन्धविनिर्मुक्ताः पदं गच्छन्त्यनामयम् ॥", "md": "The wise, possessed of devotion, giving up the fruits of action and being freed from shackles of births, repair to the place where there is no unhappiness."},
{"c": "6.24", "n": "52", "i": 28648, "v": "यदा ते मोहकलिलं बुद्धिर्व्यतितरिष्यति । तदा गन्तासि निर्वेदं श्रोतव्यस्य श्रुतस्य च ॥", "md": "When your understanding (mind) has gone beyond all delusion, then will you attain to the indifference to all that you have heard or will hear."},
{"c": "6.24", "n": "53", "i": 28649, "v": "श्रुतिविप्रतिपन्ना ते यदा स्थास्यति निश्चला । समाधावचला बुद्धिस्तदा योगमवाप्स्यसि ॥", "md": "When your mind, confounded by (all) that you have heard, will stand firm in contemplation, then will you acquire devotion."},
{"c": "6.24", "t": "अर्जुन उवाच ।"},
{"c": "6.24", "n": "54", "i": 28650, "v": "स्थितप्रज्ञस्य का भाषा समाधिस्थस्य केशव । स्थितधीः किं प्रभाषेत किमासीत व्रजेत किम् ॥", "md": "Arjuna said \"What are the characteristics, O Keshava, of one whose mind is steady, and whose understanding is devotional? How does the man of steady-mind speak, how does he sit, how does he move?\""},
{"c": "6.24", "t": "श्रीभगवानुवाच ।"},
{"c": "6.24", "n": "55", "i": 28651, "v": "प्रजहाति यदा कामान्सर्वान्पार्थ मनोगतान् । आत्मन्येवात्मना तुष्टः स्थितप्रज्ञस्तदोच्यते ॥", "md": "The Great One said “When a man, O Partha, abandons all his mental desires, and becomes pleased in his self by his own self, is called one of Steady-mind."},
{"c": "6.24", "n": "56", "i": 28652, "v": "दुःखेष्वनुद्विग्नमनाः सुखेषु विगतस्पृहः । वीतरागभयक्रोधः स्थितधीर्मुनिरुच्यते ॥", "md": "Who is not moved in misery, who has no cravings for pleasures, and who is freed from attachment, anger and fear, is called the Sage of Steady-Mind."},
{"c": "6.24", "n": "57", "i": 28653, "v": "यः सर्वत्रानभिस्नेहस्तत्तत्प्राप्य शुभाशुभम् । नाभिनन्दति न द्वेष्टि तस्य प्रज्ञा प्रतिष्ठिता ॥", "md": "His mind is steady who has no attachment for any thing; and who neither feels exultation nor aversion on receiving either the good or the bad."},
{"c": "6.24", "n": "58", "i": 28654, "v": "यदा संहरते चायं कूर्मोऽङ्गानीव सर्वशः । इन्द्रियाणीन्द्रियार्थेभ्यस्तस्य प्रज्ञा प्रतिष्ठिता ॥", "md": "His mind is steady who withdraws all his senses from all the (worldly) objects of senses, as a tortoise withdraws his limbs."},
{"c": "6.24", "n": "59", "i": 28655, "v": "विषया विनिवर्तन्ते निराहारस्य देहिनः । रसवर्जं रसोऽप्यस्य परं दृष्ट्वा निवर्तते ॥", "md": "The objects of senses draw from an abstinent person, but not so his passions. But the passions fly from him who has seen the Supreme."},
{"c": "6.24", "n": "60", "i": 28656, "v": "यततो ह्यपि कौन्तेय पुरुषस्य विपश्चितः । इन्द्रियाणि प्रमाथीनि हरन्ति प्रसभं मनः ॥", "md": "The madly boisterous senses, O son of Kunti, steal by force the mind of even that wise man who is striving (for emancipation)."},
{"c": "6.24", "n": "61", "i": 28657, "v": "तानि सर्वाणि संयम्य युक्त आसीत मत्परः । वशे हि यस्येन्द्रियाणि तस्य प्रज्ञा प्रतिष्ठिता ॥", "md": "The man of Yoga solely depends upon Me, keeping all his senses under control. His mind is steady who has controlled his senses."},
{"c": "6.24", "n": "62", "i": 28658, "v": "ध्यायतो विषयान्पुंसः सङ्गस्तेषूपजायते । सङ्गात्संजायते कामः कामात्क्रोधोऽभिजायते ॥", "md": "Pondering over worldly matters breeds attachment for them; from this attachment desire is produce; from desire anger is begot."},
{"c": "6.24", "n": "63", "i": 28659, "v": "क्रोधाद्भवति संमोहः संमोहात्स्मृतिविभ्रमः । स्मृतिभ्रंशाद्बुद्धिनाशो बुद्धिनाशात्प्रणश्यति ॥", "md": "From anger is produced the want of indiscrimination; from want of indiscrimination, confusion of memory, from the confusion of memory, loss of reason, and from loss of reason, final destruction (ruin)."},
{"c": "6.24", "n": "64", "i": 28660, "v": "रागद्वेषवियुक्तैस्तु विषयानिन्द्रियैश्चरन् । आत्मवश्यैर्विधेयात्मा प्रसादमधिगच्छति ॥", "md": "The self-controlled man, who moves among the objects of senses, having his serses under his control, and being free from affection or aversion, attains to peace."},
{"c": "6.24", "n": "65", "i": 28661, "v": "प्रसादे सर्वदुःखानां हानिरस्योपजायते । प्रसन्नचेतसो ह्याशु बुद्धिः पर्यवतिष्ठते ॥", "md": "Peace being attained, all his miseries are destroyed. He, whose mind has attained to peace, soon becomes steady."},
{"c": "6.24", "n": "66", "i": 28662, "v": "नास्ति बुद्धिरयुक्तस्य न चायुक्तस्य भावना । न चाभावयतः शान्तिरशान्तस्य कुतः सुखम् ॥", "md": "Undevotional man has no understanding, he has no contemplation, he has no peace. And where is happiness for him who has no peace?"},
{"c": "6.24", "n": "67", "i": 28663, "v": "इन्द्रियाणां हि चरतां यन्मनोऽनुविधीयते । तदस्य हरति प्रज्ञां वायुर्नावमिवाम्भसि ॥", "md": "The understanding of that man is destroyed whose mind follows the roving senses, as the wind destroys a boat in a sea."},
{"c": "6.24", "n": "68", "i": 28664, "v": "तस्माद्यस्य महाबाहो निगृहीतानि सर्वशः । इन्द्रियाणीन्द्रियार्थेभ्यस्तस्य प्रज्ञा प्रतिष्ठिता ॥", "md": "His mind is steady who withdraws all his senses from all the (worldly) objects of senses, as a tortoise withdraws his limbs."},
{"c": "6.24", "n": "69", "i": 28665, "v": "या निशा सर्वभूतानां तस्यां जागर्ति संयमी । यस्यां जाग्रति भूतानि सा निशा पश्यतो मुनेः ॥", "md": "When it is night for all beings, the selfcontrolled man is wide awake, when all men are awake, then such sages would be night."},
{"c": "6.24", "n": "70", "i": 28666, "v": "आपूर्यमाणमचलप्रतिष्ठं; समुद्रमापः प्रविशन्ति यद्वत् । तद्वत्कामा यं प्रविशन्ति सर्वे; स शान्तिमाप्नोति न कामकामी ॥", "md": "He, in whom all objects of senses enter, like the ocean in which various waters enter, but do not make any increase or decrease, attains to peace, but not he who desire to have objects of senses."},
{"c": "6.24", "n": "71", "i": 28667, "v": "विहाय कामान्यः सर्वान्पुमांश्चरति निःस्पृहः । निर्ममो निरहंकारः स शान्तिमधिगच्छति ॥", "md": "The man, who moves about casting of all desires, and being freed from attachments, carvings for things, and egoism (pride), attains to peace."},
{"c": "6.24", "n": "72", "i": 28668, "v": "एषा ब्राह्मी स्थितिः पार्थ नैनां प्राप्य विमुह्यति । स्थित्वास्यामन्तकालेऽपि ब्रह्मनिर्वाणमृच्छति ॥", "md": "This is, O Partha, living in Self (God). After attaining it, no delusion exists; and remaining in this state at the time of one's death, one attains to Brahma Nirvana."},
{"c": "6.25", "t": "अर्जुन उवाच ।"},
{"c": "6.25", "n": "1", "i": 28669, "v": "ज्यायसी चेत्कर्मणस्ते मता बुद्धिर्जनार्दन । तत्किं कर्मणि घोरे मां नियोजयसि केशव ॥", "md": "Arjuna said If knowledge, O Janardana, O Keshava, is considered by you superior to action why then do you prompt me to this fearful action?"},
{"c": "6.25", "n": "2", "i": 28670, "v": "व्यामिश्रेणैव वाक्येन बुद्धिं मोहयसीव मे । तदेकं वद निश्चित्य येन श्रेयोऽहमाप्नुयाम् ॥", "md": "You confound my mind by equivocal words, (praising action once and praising knowledge next). Tell me definitely what is good for me\"."},
{"c": "6.25", "t": "श्रीभगवानुवाच ।"},
{"c": "6.25", "n": "3", "i": 28671, "v": "लोकेऽस्मिन्द्विविधा निष्ठा पुरा प्रोक्ता मयानघ । ज्ञानयोगेन सांख्यानां कर्मयोगेन योगिनाम् ॥", "md": "The great one said I have told you, O sinless one, there are two paths in this world, that of the Sankhyas by Jnana-yoga (knowledge) and that of yogis by Karma-yoga (action)."},
{"c": "6.25", "n": "4", "i": 28672, "v": "न कर्मणामनारम्भान्नैष्कर्म्यं पुरुषोऽश्नुते । न च संन्यसनादेव सिद्धिं समधिगच्छति ॥", "md": "Man does not attain freedom from action by not performing action. By asceticism also, he does not attain to final emancipation."},
{"c": "6.25", "n": "5", "i": 28673, "v": "न हि कश्चित्क्षणमपि जातु तिष्ठत्यकर्मकृत् । कार्यते ह्यवशः कर्म सर्वः प्रकृतिजैर्गुणैः ॥", "md": "None ever remains for a moment without performing some action. All perform actions impelled by the qualities (laws) of Nature."},
{"c": "6.25", "n": "6", "i": 28674, "v": "कर्मेन्द्रियाणि संयम्य य आस्ते मनसा स्मरन् । इन्द्रियार्थान्विमूढात्मा मिथ्याचारः स उच्यते ॥", "md": "The deluded man, who, controlling his organs of actions, ponders in his mind over the objects of senses, is a hypocrite."},
{"c": "6.25", "n": "7", "i": 28675, "v": "यस्त्विन्द्रियाणि मनसा नियम्यारभतेऽर्जुन । कर्मेन्द्रियैः कर्मयोगमसक्तः स विशिष्यते ॥", "md": "But he, who restraining his senses by his mind, performs Karma-yoga by the organs of actions, is superior (to all)."},
{"c": "6.25", "n": "8", "i": 28676, "v": "नियतं कुरु कर्म त्वं कर्म ज्यायो ह्यकर्मणः । शरीरयात्रापि च ते न प्रसिध्येदकर्मणः ॥", "md": "Therefore, always perform action, for action is better than inaction; and your body cannot be supported (kept alive) without performing action."},
{"c": "6.25", "n": "9", "i": 28677, "v": "यज्ञार्थात्कर्मणोऽन्यत्र लोकोऽयं कर्मबन्धनः । तदर्थं कर्म कौन्तेय मुक्तसङ्गः समाचर ॥", "md": "The world is bound in (by the laws) of action, except the action of Sacrifice. Therefore, O son of Kunti, being free from attachment, perform actions."},
{"c": "6.25", "n": "10", "i": 28678, "v": "सहयज्ञाः प्रजाः सृष्ट्वा पुरोवाच प्रजापतिः । अनेन प्रसविष्यध्वमेष वोऽस्त्विष्टकामधुक् ॥", "md": "In olden times, Creator, having created men with Sacrifice, said; “Multiply by this. May it be the giver of all that you desire."},
{"c": "6.25", "n": "11", "i": 28679, "v": "देवान्भावयतानेन ते देवा भावयन्तु वः । परस्परं भावयन्तः श्रेयः परमवाप्स्यथ ॥", "md": "Please the celestial by this (Sacrifice); may the celestial please you. Thus pleasing each other you will attain to the highest good\"."},
{"c": "6.25", "n": "12", "i": 28680, "v": "इष्टान्भोगान्हि वो देवा दास्यन्ते यज्ञभाविताः । तैर्दत्तानप्रदायैभ्यो यो भुङ्क्ते स्तेन एव सः ॥", "md": "Being pleased by the Sacrifice, the celestial will give you your desired enjoyments. Therefore, he who enjoys himself without giving to the givers (celestial) is a thief."},
{"c": "6.25", "n": "13", "i": 28681, "v": "यज्ञशिष्टाशिनः सन्तो मुच्यन्ते सर्वकिल्बिषैः । भुञ्जते ते त्वघं पापा ये पचन्त्यात्मकारणात् ॥", "md": "The good men, who eat the leavings of the Sacrifice, are freed from all sins, but the bad men, who cook food for themselves, incur sin."},
{"c": "6.25", "n": "14", "i": 28682, "v": "अन्नाद्भवन्ति भूतानि पर्जन्यादन्नसंभवः । यज्ञाद्भवति पर्जन्यो यज्ञः कर्मसमुद्भवः ॥", "md": "Creatures are the out-come of food. Food is produced by rain. The rain is produced by Sacrifice. The Sacrifice is produced by action."},
{"c": "6.25", "n": "15", "i": 28683, "v": "कर्म ब्रह्मोद्भवं विद्धि ब्रह्माक्षरसमुद्भवम् । तस्मात्सर्वगतं ब्रह्म नित्यं यज्ञे प्रतिष्ठितम् ॥", "md": "Action is produced from Brahma; Brahma is produced from the Imperishable. Therefore, all-pervading Brahma is always in the Sacrifice."},
{"c": "6.25", "n": "16", "i": 28684, "v": "एवं प्रवर्तितं चक्रं नानुवर्तयतीह यः । अघायुरिन्द्रियारामो मोघं पार्थ स जीवति ॥", "md": "The sensual sinful man, who does not conform. O Partha, to this Revolving Wheel, lives in vain."},
{"c": "6.25", "n": "17", "i": 28685, "v": "यस्त्वात्मरतिरेव स्यादात्मतृप्तश्च मानवः । आत्मन्येव च संतुष्टस्तस्य कार्यं न विद्यते ॥", "md": "But the man, who is attached to his own Self, who is pleased with his own Self, and who is contented with his own Self, has no actions to perform."},
{"c": "6.25", "n": "18", "i": 28686, "v": "नैव तस्य कृतेनार्थो नाकृतेनेह कश्चन । न चास्य सर्वभूतेषु कश्चिदर्थव्यपाश्रयः ॥", "md": "He has no concern in actions done or not done in this world. Not has he any dependence on any being."},
{"c": "6.25", "n": "19", "i": 28687, "v": "तस्मादसक्तः सततं कार्यं कर्म समाचर । असक्तो ह्याचरन्कर्म परमाप्नोति पूरुषः ॥", "md": "Therefore, being freed from all attachments, perform actions. For, the man who performs actions without attachment, attain to the Supreme."},
{"c": "6.25", "n": "20", "i": 28688, "v": "कर्मणैव हि संसिद्धिमास्थिता जनकादयः । लोकसंग्रहमेवापि संपश्यन्कर्तुमर्हसि ॥", "md": "By performing actions alone, Janaka and others attained to final emancipation (Siddhi). (And again) having regard to keeping the people to their rites, you ought to perform actions."},
{"c": "6.25", "n": "21", "i": 28689, "v": "यद्यदाचरति श्रेष्ठस्तत्तदेवेतरो जनः । स यत्प्रमाणं कुरुते लोकस्तदनुवर्तते ॥", "md": "Whatever a great man does, so do the mass. What great men consider authorities, the mass follow."},
{"c": "6.25", "n": "22", "i": 28690, "v": "न मे पार्थास्ति कर्तव्यं त्रिषु लोकेषु किंचन । नानवाप्तमवाप्तव्यं वर्त एव च कर्मणि ॥", "md": "There is, O Partha, nothing to do for Me in the three worlds. I have nothing to acquire which has not been (already) acquired; still I do perform actions."},
{"c": "6.25", "n": "23", "i": 28691, "v": "यदि ह्यहं न वर्तेयं जातु कर्मण्यतन्द्रितः । मम वर्त्मानुवर्तन्ते मनुष्याः पार्थ सर्वशः ॥", "md": "If, O Partha, out of idleness I do not engage in actions, all men would follow my example."},
{"c": "6.25", "n": "24", "i": 28692, "v": "उत्सीदेयुरिमे लोका न कुर्यां कर्म चेदहम् । संकरस्य च कर्ता स्यामुपहन्यामिमाः प्रजाः ॥", "md": "If I do not perform actions, all the worlds breeding, and I should be the ruining of the people."},
{"c": "6.25", "n": "25", "i": 28693, "v": "सक्ताः कर्मण्यविद्वांसो यथा कुर्वन्ति भारत । कुर्याद्विद्वांस्तथासक्तश्चिकीर्षुर्लोकसंग्रहम् ॥", "md": "Ignorant men act with attachment to actions, but the learned act without attachment to actions. Desiring to stick men to their duties."},
{"c": "6.25", "n": "26", "i": 28694, "v": "न बुद्धिभेदं जनयेदज्ञानां कर्मसङ्गिनाम् । जोषयेत्सर्वकर्माणि विद्वान्युक्तः समाचरन् ॥", "md": "a wise man should not confuse the mind of the ignorant who are attached to actions. He should make them take to actions, by himself acting without attachments."},
{"c": "6.25", "n": "27", "i": 28695, "v": "प्रकृतेः क्रियमाणानि गुणैः कर्माणि सर्वशः । अहंकारविमूढात्मा कर्ताहमिति मन्यते ॥", "md": "Every thing is every way is done by the qualities (laws) of Nature (alone). He whose mind is deluded by egoism considers himself the doer of actions."},
{"c": "6.25", "n": "28", "i": 28696, "v": "तत्त्ववित्तु महाबाहो गुणकर्मविभागयोः । गुणा गुणेषु वर्तन्त इति मत्वा न सज्जते ॥", "md": "But, O mighty-armed, the wise men who know the difference (of Self) from qualities (laws of Nature) and from actions, feels no egoism, knowing that qualities deal with qualities."},
{"c": "6.25", "n": "29", "i": 28697, "v": "प्रकृतेर्गुणसंमूढाः सज्जन्ते गुणकर्मसु । तानकृत्स्नविदो मन्दान्कृत्स्नविन्न विचालयेत् ॥", "md": "The man of perfect knowledge should not shake the belief of the men of imperfect knowledge, who being deluded by the qualities of Nature, from attachments to the actions done by the qualities (laws) of Nature."},
{"c": "6.25", "n": "30", "i": 28698, "v": "मयि सर्वाणि कर्माणि संन्यस्याध्यात्मचेतसा । निराशीर्निर्ममो भूत्वा युध्यस्व विगतज्वरः ॥", "md": "Therefore, dedicating all actions to Me, and knowing the Mystery of Self, engage in battle without desires, without any feelings (for any body) and without any mental trouble."},
{"c": "6.25", "n": "31", "i": 28699, "v": "ये मे मतमिदं नित्यमनुतिष्ठन्ति मानवाः । श्रद्धावन्तोऽनसूयन्तो मुच्यन्ते तेऽपि कर्मभिः ॥", "md": "Those men who without cavil always follow my this opinion, being full of faith, are released from Karmabandhanam."},
{"c": "6.25", "n": "32", "i": 28700, "v": "ये त्वेतदभ्यसूयन्तो नानुतिष्ठन्ति मे मतम् । सर्वज्ञानविमूढांस्तान्विद्धि नष्टानचेतसः ॥", "md": "Know, those men, that carp at my opinion and do not follow it, are devoid of conscience and bereft of all knowledge and ruined."},
{"c": "6.25", "n": "33", "i": 28701, "v": "सदृशं चेष्टते स्वस्याः प्रकृतेर्ज्ञानवानपि । प्रकृतिं यान्ति भूतानि निग्रहः किं करिष्यति ॥", "md": "Even a man of knowledge acts according to his own nature. All beings follow Nature. What then restraints (of the organs of action) will avail?"},
{"c": "6.25", "n": "34", "i": 28702, "v": "इन्द्रियस्येन्द्रियस्यार्थे रागद्वेषौ व्यवस्थितौ । तयोर्न वशमागच्छेत्तौ ह्यस्य परिपन्थिनौ ॥", "md": "All senses have each their likes and dislikes for respective fixed objects. But no one should be under their control, for they are one's (great) opponents, (hindrances to final emancipation)."},
{"c": "6.25", "n": "35", "i": 28703, "v": "श्रेयान्स्वधर्मो विगुणः परधर्मात्स्वनुष्ठितात् । स्वधर्मे निधनं श्रेयः परधर्मो भयावहः ॥", "md": "One's own Dharma, even if imperfectly performed is superior to the perfectly performed Dharma of others. Death is preferable in performing one's own Dharma for the Dharma of others is dangerous\"."},
{"c": "6.25", "t": "अर्जुन उवाच ।"},
{"c": "6.25", "n": "36", "i": 28704, "v": "अथ केन प्रयुक्तोऽयं पापं चरति पूरुषः । अनिच्छन्नपि वार्ष्णेय बलादिव नियोजितः ॥", "md": "Arjuna said Then, O descendant of Vrishni, by whom impelled does man commit sin, though unwilling, as if driven by (some mysterious) force?"},
{"c": "6.25", "t": "श्रीभगवानुवाच ।"},
{"c": "6.25", "n": "37", "i": 28705, "v": "काम एष क्रोध एष रजोगुणसमुद्भवः । महाशनो महापाप्मा विद्ध्येनमिह वैरिणम् ॥", "md": "The great One said It is desire, it is wrath, born of the qualities of Passion (Raja Guna). It is greatly ravenous; it is greatly sinful. Know this to be the great enemy in this world(for final emancipation)."},
{"c": "6.25", "n": "38", "i": 28706, "v": "धूमेनाव्रियते वह्निर्यथादर्शो मलेन च । यथोल्बेनावृतो गर्भस्तथा तेनेदमावृतम् ॥", "md": "As fire is enveloped by smoke, a mirror by dust, the foetus by the womb, so this (true knowledge) is enveloped by Desire."},
{"c": "6.25", "n": "39", "i": 28707, "v": "आवृतं ज्ञानमेतेन ज्ञानिनो नित्यवैरिणा । कामरूपेण कौन्तेय दुष्पूरेणानलेन च ॥", "md": "O son of Kunti, the knowledge is always enveloped by this constant enemy of the man of knowledge. Desire, is like an insatiable fire."},
{"c": "6.25", "n": "40", "i": 28708, "v": "इन्द्रियाणि मनो बुद्धिरस्याधिष्ठानमुच्यते । एतैर्विमोहयत्येष ज्ञानमावृत्य देहिनम् ॥", "md": "It is said that its seat is in the senses, in the mind and in the understanding. By their help it deludes man, enveloping his knowledge."},
{"c": "6.25", "n": "41", "i": 28709, "v": "तस्मात्त्वमिन्द्रियाण्यादौ नियम्य भरतर्षभ । पाप्मानं प्रजहिह्येनं ज्ञानविज्ञाननाशनम् ॥", "md": "Therefore, O best of the Bharata race, brining your senses under control, cast off this sinful thing which destroys both knowledge and Science (experience)."},
{"c": "6.25", "n": "42", "i": 28710, "v": "इन्द्रियाणि पराण्याहुरिन्द्रियेभ्यः परं मनः । मनसस्तु परा बुद्धिर्यो बुद्धेः परतस्तु सः ॥", "md": "It is said, great are the senses (over material body); greater than the senses is the mind; greater than the mind is the understanding. That which is greater then the understanding is the (Self)."},
{"c": "6.25", "n": "43", "i": 28711, "v": "एवं बुद्धेः परं बुद्ध्वा संस्तभ्यात्मानमात्मना । जहि शत्रुं महाबाहो कामरूपं दुरासदम् ॥", "md": "Thus, O mighty-armed, knowing that which is grater than understanding, (i.e., Self), restraining Self by Self, destroy this unconquerable enemy, Desire."},
{"c": "6.26", "t": "श्रीभगवानुवाच ।"},
{"c": "6.26", "n": "1", "i": 28712, "v": "इमं विवस्वते योगं प्रोक्तवानहमव्ययम् । विवस्वान्मनवे प्राह मनुरिक्ष्वाकवेऽब्रवीत् ॥", "md": "The great One said I told this imperishable (system of) Yoga to Vivasvat declared it to Manu; Manu declared it to lkshvaku."},
{"c": "6.26", "n": "2", "i": 28713, "v": "एवं परंपराप्राप्तमिमं राजर्षयो विदुः । स कालेनेह महता योगो नष्टः परंतप ॥", "md": "Coming down thus, from generation to generation, it became know to the royal sages. But, O terror of foes, this yoga was lost to the worlds by long lapse of time."},
{"c": "6.26", "n": "3", "i": 28714, "v": "स एवायं मया तेऽद्य योगः प्रोक्तः पुरातनः । भक्तोऽसि मे सखा चेति रहस्यं ह्येतदुत्तमम् ॥", "md": "You are my devotee and friend; I have, therefore, told you that old yoga to day, for it is a great Mystery."},
{"c": "6.26", "t": "अर्जुन उवाच ।"},
{"c": "6.26", "n": "4", "i": 28715, "v": "अपरं भवतो जन्म परं जन्म विवस्वतः । कथमेतद्विजानीयां त्वमादौ प्रोक्तवानिति ॥", "md": "Arjuna said Later is your birth; prior is the birth of Vivasvan. How then shall I know that you first told it?"},
{"c": "6.26", "t": "श्रीभगवानुवाच ।"},
{"c": "6.26", "n": "5", "i": 28716, "v": "बहूनि मे व्यतीतानि जन्मानि तव चार्जुन । तान्यहं वेद सर्वाणि न त्वं वेत्थ परंतप ॥", "md": "The great one said Many births of yours and mine. O Arjuna, have taken place. I know them all, O terror of foes, but you know not."},
{"c": "6.26", "n": "6", "i": 28717, "v": "अजोऽपि सन्नव्ययात्मा भूतानामीश्वरोऽपि सन् । प्रकृतिं स्वामधिष्ठाय संभवाम्यात्ममायया ॥", "md": "Though I am unborn (having no birth); though I am imperishable, though I am master of the elements, yet out of my Maya (power of illusion) I take birth, resting on (material) Nature."},
{"c": "6.26", "n": "7", "i": 28718, "v": "यदा यदा हि धर्मस्य ग्लानिर्भवति भारत । अभ्युत्थानमधर्मस्य तदात्मानं सृजाम्यहम् ॥", "md": "Wheresoever, O Bharata, virtue languishes and sin predominates, I create myself."},
{"c": "6.26", "n": "8", "i": 28719, "v": "परित्राणाय साधूनां विनाशाय च दुष्कृताम् । धर्मसंस्थापनार्थाय संभवामि युगे युगे ॥", "md": "I take birth, age after age, for the protection of the good and the destruction of the wicked, and for the establishment of piety (true religion)."},
{"c": "6.26", "n": "9", "i": 28720, "v": "जन्म कर्म च मे दिव्यमेवं यो वेत्ति तत्त्वतः । त्यक्त्वा देहं पुनर्जन्म नैति मामेति सोऽर्जुन ॥", "md": "He, who truly knows my these (willful) births and wonderful deeds, after casting off his body, is not born again. He comes to Me."},
{"c": "6.26", "n": "10", "i": 28721, "v": "वीतरागभयक्रोधा मन्मया मामुपाश्रिताः । बहवो ज्ञानतपसा पूता मद्भावमागताः ॥", "md": "Many holy sages, who are freed from attachment, fear and wrath, who are full of Me and who depend upon Me, have attained to my essence."},
{"c": "6.26", "n": "11", "i": 28722, "v": "ये यथा मां प्रपद्यन्ते तांस्तथैव भजाम्यहम् । मम वर्त्मानुवर्तन्ते मनुष्याः पार्थ सर्वशः ॥", "md": "I bestow my favours (on all men) in the way in which they worship Me. All men, O Partha, follow in my path, in every way."},
{"c": "6.26", "n": "12", "i": 28723, "v": "काङ्क्षन्तः कर्मणां सिद्धिं यजन्त इह देवताः । क्षिप्रं हि मानुषे लोके सिद्धिर्भवति कर्मजा ॥", "md": "Desiring success of actions, men worship the Celestial (such as Indra &c.), for in this world the success of action is soon attained."},
{"c": "6.26", "n": "13", "i": 28724, "v": "चातुर्वर्ण्यं मया सृष्टं गुणकर्मविभागशः । तस्य कर्तारमपि मां विद्ध्यकर्तारमव्ययम् ॥", "md": "According to qualities and (fruits of) actions, I have created four castes. Though I am their Creator, yet know me as being not a creator and not perishable."},
{"c": "6.26", "n": "14", "i": 28725, "v": "न मां कर्माणि लिम्पन्ति न मे कर्मफले स्पृहा । इति मां योऽभिजानाति कर्मभिर्न स बध्यते ॥", "md": "Actions do not touch me. I have no attachment in the fruits of actions. He who knows me as such is not tied down by actions."},
{"c": "6.26", "n": "15", "i": 28726, "v": "एवं ज्ञात्वा कृतं कर्म पूर्वैरपि मुमुक्षुभिः । कुरु कर्मैव तस्मात्त्वं पूर्वैः पूर्वतरं कृतम् ॥", "md": "Knowing this, men of old, desirous of emancipation, performed actions. Therefore, you too perform action, as was done by men of old in olden times."},
{"c": "6.26", "n": "16", "i": 28727, "v": "किं कर्म किमकर्मेति कवयोऽप्यत्र मोहिताः । तत्ते कर्म प्रवक्ष्यामि यज्ज्ञात्वा मोक्ष्यसेऽशुभात् ॥", "md": "Even men of true knowledge is confused about what is action and what is inaction. I shall speak to you about that action, learning which you will be freed from the (worldly) evils."},
{"c": "6.26", "n": "17", "i": 28728, "v": "कर्मणो ह्यपि बोद्धव्यं बोद्धव्यं च विकर्मणः । अकर्मणश्च बोद्धव्यं गहना कर्मणो गतिः ॥", "md": "One must know what is action, one must also know what is forbidden action, and one must again know what is inaction. The nature of action is abstruse."},
{"c": "6.26", "n": "18", "i": 28729, "v": "कर्मण्यकर्म यः पश्येदकर्मणि च कर्म यः । स बुद्धिमान्मनुष्येषु स युक्तः कृत्स्नकर्मकृत् ॥", "md": "He, who sees inaction in action, and action in inaction, is a wise man, a Yogi and a doer of all actions."},
{"c": "6.26", "n": "19", "i": 28730, "v": "यस्य सर्वे समारम्भाः कामसंकल्पवर्जिताः । ज्ञानाग्निदग्धकर्माणं तमाहुः पण्डितं बुधाः ॥", "md": "The learned men call him wise whose all actions are free from desire and will and whose actions are burnt down by the fire of knowledge."},
{"c": "6.26", "n": "20", "i": 28731, "v": "त्यक्त्वा कर्मफलासङ्गं नित्यतृप्तो निराश्रयः । कर्मण्यभिप्रवृत्तोऽपि नैव किंचित्करोति सः ॥", "md": "Getting rid of the attachment (desire) for the fruits of actions, being ever contented, and depending on none, although (such men) engages in action, they do nothing at all."},
{"c": "6.26", "n": "21", "i": 28732, "v": "निराशीर्यतचित्तात्मा त्यक्तसर्वपरिग्रहः । शारीरं केवलं कर्म कुर्वन्नाप्नोति किल्बिषम् ॥", "md": "Being devoid of desires and having the mind and the senses under control casting off all concerns, he, who performs action for the preservation of the body, incurs no sin."},
{"c": "6.26", "n": "22", "i": 28733, "v": "यदृच्छालाभसंतुष्टो द्वंद्वातीतो विमत्सरः । समः सिद्धावसिद्धौ च कृत्वापि न निबध्यते ॥", "md": "Being contended with what is earned spontaneously, rising superior to the pairs of opposites, being free from all jealousy, (such a man), being equable in success or failures, is not fettered by actions, although he performs actions."},
{"c": "6.26", "n": "23", "i": 28734, "v": "गतसङ्गस्य मुक्तस्य ज्ञानावस्थितचेतसः । यज्ञायाचरतः कर्म समग्रं प्रविलीयते ॥", "md": "The acts of the man who is devoid of attachment, who is free from passions and whose mind is steady in knowledge, are all destroyed."},
{"c": "6.26", "n": "24", "i": 28735, "v": "ब्रह्मार्पणं ब्रह्महविर्ब्रह्माग्नौ ब्रह्मणा हुतम् । ब्रह्मैव तेन गन्तव्यं ब्रह्मकर्मसमाधिना ॥", "md": "Brahma is the vessel of libation, Brahma is the libation itself, Brahma is the fire, Brahma is the pourer of libation to him who thus meditates upon Brahma in all his actions, Brahma is the goal to which he proceeds."},
{"c": "6.26", "n": "25", "i": 28736, "v": "दैवमेवापरे यज्ञं योगिनः पर्युपासते । ब्रह्माग्नावपरे यज्ञं यज्ञेनैवोपजुह्वति ॥", "md": "Some yogis perform the Sacrifice to the Celestial; others (however) offer up (such) Sacrifices in the Sacrifice of Brahma-Fire."},
{"c": "6.26", "n": "26", "i": 28737, "v": "श्रोत्रादीनीन्द्रियाण्यन्ये संयमाग्निषु जुह्वति । शब्दादीन्विषयानन्य इन्द्रियाग्निषु जुह्वति ॥", "md": "Others offer up in the fire of Self-restraint all his senses, such as the senses of hearing and others. Others again offer up the objects of sense, such as sound into the fire of senses."},
{"c": "6.26", "n": "27", "i": 28738, "v": "सर्वाणीन्द्रियकर्माणि प्राणकर्माणि चापरे । आत्मसंयमयोगाग्नौ जुह्वति ज्ञानदीपिते ॥", "md": "Others offer up all the actions of the senses, and those of the life-breaths, into the Yoga-fire of self-restraint, kindled by knowledge."},
{"c": "6.26", "n": "28", "i": 28739, "v": "द्रव्ययज्ञास्तपोयज्ञा योगयज्ञास्तथापरे । स्वाध्यायज्ञानयज्ञाश्च यतयः संशितव्रताः ॥", "md": "Some perform the sacrifice for gaining possessions, some the Sacrifice of penance; others again Sacrifice of concentration of mind; some perform the Sacrifice of Vedic study, some that of knowledge, others again the Sacrifice of asceticism of rigid vows."},
{"c": "6.26", "n": "29", "i": 28740, "v": "अपाने जुह्वति प्राणं प्राणेऽपानं तथापरे । प्राणापानगती रुद्ध्वा प्राणायामपरायणाः ॥", "md": "Some offer up the upward life-breaths to downward life-breaths, and the down-ward life breaths to upward life breaths. Stopping up the motions of both the upward and downward life breaths some devote themselves to the restraint of the life-breath itself. Others, who take limited food, offer the life-breath to life-breath."},
{"c": "6.26", "n": "30", "i": 28741, "v": "अपरे नियताहाराः प्राणान्प्राणेषु जुह्वति । सर्वेऽप्येते यज्ञविदो यज्ञक्षपितकल्मषाः ॥", "md": "All these men, learned in the (various) Sacrifices, having their sins destroyed by Sacrifice, and eating the remains of the Sacrifice, which is ambrosia, go to the eternal Brahma."},
{"c": "6.26", "n": "31", "i": 28742, "v": "यज्ञशिष्टामृतभुजो यान्ति ब्रह्म सनातनम् । नायं लोकोऽस्त्ययज्ञस्य कुतोऽन्यः कुरुसत्तम ॥", "md": "O best of Kurus, this world is not for those who do not perform any Sacrifice, what to speak of the future world."},
{"c": "6.26", "n": "32", "i": 28743, "v": "एवं बहुविधा यज्ञा वितता ब्रह्मणो मुखे । कर्मजान्विद्धि तान्सर्वानेवं ज्ञात्वा विमोक्ष्यसे ॥", "md": "Thus Sacrifices of various sorts are in the Vedas. Know them all as the results of actions; and knowing this, you will be freed (from the fetters of the world)."},
{"c": "6.26", "n": "33", "i": 28744, "v": "श्रेयान्द्रव्यमयाद्यज्ञाज्ज्ञानयज्ञः परंतप । सर्वं कर्माखिलं पार्थ ज्ञाने परिसमाप्यते ॥", "md": "The sacrifice of knowledge, O terror of foes, is superior to the Sacrifice for gaining possession (in this world or in the future), for, O Parthas, all actions are wholly and fully comprehended by knowledge."},
{"c": "6.26", "n": "34", "i": 28745, "v": "तद्विद्धि प्रणिपातेन परिप्रश्नेन सेवया । उपदेक्ष्यन्ति ते ज्ञानं ज्ञानिनस्तत्त्वदर्शिनः ॥", "md": "Learn knowledge by reverently saluting the learned, by asking them questions, by doing service to them. The men of knowledge and the men that know the Truth, will teach you knowledge."},
{"c": "6.26", "n": "35", "i": 28746, "v": "यज्ज्ञात्वा न पुनर्मोहमेवं यास्यसि पाण्डव । येन भूतान्यशेषेण द्रक्ष्यस्यात्मन्यथो मयि ॥", "md": "Having learnt it, O son of Pandu, you will not again fall into delusion. And by means of it, you will see all beings first in yourself and them in Me."},
{"c": "6.26", "n": "36", "i": 28747, "v": "अपि चेदसि पापेभ्यः सर्वेभ्यः पापकृत्तमः । सर्वं ज्ञानप्लवेनैव वृजिनं संतरिष्यसि ॥", "md": "If you be the greatest sinner amongst all sinful men, you will (still) cross over the ocean of your sin by means of the boat of knowledge."},
{"c": "6.26", "n": "37", "i": 28748, "v": "यथैधांसि समिद्धोऽग्निर्भस्मसात्कुरुतेऽर्जुन । ज्ञानाग्निः सर्वकर्माणि भस्मसात्कुरुते तथा ॥", "md": "As, O Arjuna, a blazing fire reduces all wood to ashes, so the fire of knowledge reduces all actions to ashes."},
{"c": "6.26", "n": "38", "i": 28749, "v": "न हि ज्ञानेन सदृशं पवित्रमिह विद्यते । तत्स्वयं योगसंसिद्धः कालेनात्मनि विन्दति ॥", "md": "There is nothing in this world which so much purifies (man) as knowledge. The man, perfected by Yoga, learns it within himself in time."},
{"c": "6.26", "n": "39", "i": 28750, "v": "श्रद्धावाँल्लभते ज्ञानं तत्परः संयतेन्द्रियः । ज्ञानं लब्ध्वा परां शान्तिमचिरेणाधिगच्छति ॥", "md": "The man of faith, the man of assiduousness, the man of self-restraint, obtains knowledge; and obtaining knowledge, he gains the highest tranquility (Mukti) without delay."},
{"c": "6.26", "n": "40", "i": 28751, "v": "अज्ञश्चाश्रद्दधानश्च संशयात्मा विनश्यति । नायं लोकोऽस्ति न परो न सुखं संशयात्मनः ॥", "md": "He, who is ignorant, who has no faith and whose mind is full of misgivings and doubt, is lost. Not this world, not the next, not (any) happiness is for him whose mind is full of doubts."},
{"c": "6.26", "n": "41", "i": 28752, "v": "योगसंन्यस्तकर्माणं ज्ञानसंछिन्नसंशयम् । आत्मवन्तं न कर्माणि निबध्नन्ति धनंजय ॥", "md": "Actions, O Dhananjaya, do not fetter him, who is self-possessed, whose doubts have been removed by knowledge and who has placed all his actions in Yoga."},
{"c": "6.26", "n": "42", "i": 28753, "v": "तस्मादज्ञानसंभूतं हृत्स्थं ज्ञानासिनात्मनः । छित्त्वैनं संशयं योगमातिष्ठोत्तिष्ठ भारत ॥", "md": "Therefore, Oh descendant of Bharata, destroying with the sword of knowledge these inisgivings of yours produced from ignorance, engage in yoga of action, Arise."},
{"c": "6.27", "t": "अर्जुन उवाच ।"},
{"c": "6.27", "n": "1", "i": 28754, "v": "संन्यासं कर्मणां कृष्ण पुनर्योगं च शंससि । यच्छ्रेय एतयोरेकं तन्मे ब्रूहि सुनिश्चितम् ॥", "md": "Arjuna said O Krishna, you praise Karma Sannyasa (renunciation of action) and also Karma yoga (the pursuit of action). Tell me definitely, which of the two is superior?"},
{"c": "6.27", "t": "श्रीभगवानुवाच ।"},
{"c": "6.27", "n": "2", "i": 28755, "v": "संन्यासः कर्मयोगश्च निःश्रेयसकरावुभौ । तयोस्तु कर्मसंन्यासात्कर्मयोगो विशिष्यते ॥", "md": "The great One said Both renunciation of action and pursuit of action are means for emancipation. But of these two, pursuit of action is superior to renunciation of action."},
{"c": "6.27", "n": "3", "i": 28756, "v": "ज्ञेयः स नित्यसंन्यासी यो न द्वेष्टि न काङ्क्षति । निर्द्वंद्वो हि महाबाहो सुखं बन्धात्प्रमुच्यते ॥", "md": "He, who has no aversion and no desire, should for all times be considered an ascetic. For, O mighty-armed, he, who is free from the pairs of opposites, is easily released from the letters of the world."},
{"c": "6.27", "n": "4", "i": 28757, "v": "सांख्ययोगौ पृथग्बालाः प्रवदन्ति न पण्डिताः । एकमप्यास्थितः सम्यगुभयोर्विन्दते फलम् ॥", "md": "Fools, not wise men, say that Sankhya (renunciation of action to know God) and Yoga (pursuit of action living in God) are distinct. He who practices one, fully earns the fruits of the both."},
{"c": "6.27", "n": "5", "i": 28758, "v": "यत्सांख्यैः प्राप्यते स्थानं तद्योगैरपि गम्यते । एकं सांख्यं च योगं च यः पश्यति स पश्यति ॥", "md": "The place which the follower of Sankhya obtains; is also gained by the followers of Yoga. He sees truly who sees the Sankhya and the Yoga as one and the same."},
{"c": "6.27", "n": "6", "i": 28759, "v": "संन्यासस्तु महाबाहो दुःखमाप्तुमयोगतः । योगयुक्तो मुनिर्ब्रह्म नचिरेणाधिगच्छति ॥", "md": "O mighty-armed, asceticism is difficult to be attained without the Yoga of action. The sage, possessed of Yoga of action attains to Brahma without delay."},
{"c": "6.27", "n": "7", "i": 28760, "v": "योगयुक्तो विशुद्धात्मा विजितात्मा जितेन्द्रियः । सर्वभूतात्मभूतात्मा कुर्वन्नपि न लिप्यते ॥", "md": "He, who is possessed of Yoga, whose mind is pure, who is self-restrained, who has controlled his senses and who sees his self in every being, is not fettered by performing actions."},
{"c": "6.27", "n": "8", "i": 28761, "v": "नैव किंचित्करोमीति युक्तो मन्येत तत्त्ववित् । पश्यञ्शृण्वन्स्पृशञ्जिघ्रन्नश्नन्गच्छन्स्वपञ्श्वसन् ॥", "md": "The man of knowledge, the man of Yoga, thinks, I am doing nothing. When he sees, hears, touches, smells, eats, moves, sleeps, breathes, talks, throws out exertions, takes, opens and closes his eye-lids, he thinks that his senses (merely) deal with the objects of senses."},
{"c": "6.27", "n": "9", "i": 28762, "v": "प्रलपन्विसृजन्गृह्णन्नुन्मिषन्निमिषन्नपि । इन्द्रियाणीन्द्रियार्थेषु वर्तन्त इति धारयन् ॥", "md": "The man of knowledge, the man of Yoga, thinks, I am doing nothing. When he sees, hears, touches, smells, eats, moves, sleeps, breathes, talks, throws out exertions, takes, opens and closes his eye-lids, he thinks that his senses (merely) deal with the objects of senses."},
{"c": "6.27", "n": "10", "i": 28763, "v": "ब्रह्मण्याधाय कर्माणि सङ्गं त्यक्त्वा करोति यः । लिप्यते न स पापेन पद्मपत्रमिवाम्भसा ॥", "md": "He, who performs actions, dedicating them to Brahma and casting off all attachments for their fruits, is not touched by sin, as the lotusleaf is never wet with water."},
{"c": "6.27", "n": "11", "i": 28764, "v": "कायेन मनसा बुद्ध्या केवलैरिन्द्रियैरपि । योगिनः कर्म कुर्वन्ति सङ्गं त्यक्त्वात्मशुद्धये ॥", "md": "The yoga perform actions, attaining purity of self, the body, the mind, the understanding, even the senses, being free from all attachments."},
{"c": "6.27", "n": "12", "i": 28765, "v": "युक्तः कर्मफलं त्यक्त्वा शान्तिमाप्नोति नैष्ठिकीम् । अयुक्तः कामकारेण फले सक्तो निबध्यते ॥", "md": "The Yoga's, abandoning the desire for the fruits of actions, attains to to the highest tranquility, and the Non-yogi, being attached to the fruits of action, is tied down (to re-births) on account of desire."},
{"c": "6.27", "n": "13", "i": 28766, "v": "सर्वकर्माणि मनसा संन्यस्यास्ते सुखं वशी । नवद्वारे पुरे देही नैव कुर्वन्न कारयन् ॥", "md": "The self-restrained embodied self (man), renouncing all actions by his mind, (but performing actions by his body) lives at ease within the city of mine gates, (his body) doing nothing and causing nothing to be done."},
{"c": "6.27", "n": "14", "i": 28767, "v": "न कर्तृत्वं न कर्माणि लोकस्य सृजति प्रभुः । न कर्मफलसंयोगं स्वभावस्तु प्रवर्तते ॥", "md": "The Lord does neither create the capacity of action in man, nor the cause of actions, nor the connection of action and its fruits. The Nature only works."},
{"c": "6.27", "n": "15", "i": 28768, "v": "नादत्ते कस्यचित्पापं न चैव सुकृतं विभुः । अज्ञानेनावृतं ज्ञानं तेन मुह्यन्ति जन्तवः ॥", "md": "The Lord receives no one's sins, nor virtues of any. Knowledge is enveloped by ignorance. For this reason creatures are deluded."},
{"c": "6.27", "n": "16", "i": 28769, "v": "ज्ञानेन तु तदज्ञानं येषां नाशितमात्मनः । तेषामादित्यवज्ज्ञानं प्रकाशयति तत्परम् ॥", "md": "To those who have destroyed this ignorance by the knowledge of Self, this knowledge like the Sun shows forth the Supreme."},
{"c": "6.27", "n": "17", "i": 28770, "v": "तद्बुद्धयस्तदात्मानस्तन्निष्ठास्तत्परायणाः । गच्छन्त्यपुनरावृत्तिं ज्ञाननिर्धूतकल्मषाः ॥", "md": "Those, whose mind is in Him, whose very self is He, who is devoted to Him, whose goal is He, depart, never to return, their sins having been destroyed by knowledge."},
{"c": "6.27", "n": "18", "i": 28771, "v": "विद्याविनयसंपन्ने ब्राह्मणे गवि हस्तिनि । शुनि चैव श्वपाके च पण्डिताः समदर्शिनः ॥", "md": "The truly wise men look on a Brahmana, endued with learning and humility and on a cow, an elephant, a dog and a Chandala, as all alike."},
{"c": "6.27", "n": "19", "i": 28772, "v": "इहैव तैर्जितः सर्गो येषां साम्ये स्थितं मनः । निर्दोषं हि समं ब्रह्म तस्माद्ब्रह्मणि ते स्थिताः ॥", "md": "Even here the material world is conquered by those whose minds rest on equability. As Brahma is faultless and equable, therefore they rest in Brahma."},
{"c": "6.27", "n": "20", "i": 28773, "v": "न प्रहृष्येत्प्रियं प्राप्य नोद्विजेत्प्राप्य चाप्रियम् । स्थिरबुद्धिरसंमूढो ब्रह्मविद्ब्रह्मणि स्थितः ॥", "md": "The man, who rest in Brahma, whose mind is steady, and who is not deluded, does not exult on obtaining any thing agreeable or does not grieve for getting any thing disagreeable,"},
{"c": "6.27", "n": "21", "i": 28774, "v": "बाह्यस्पर्शेष्वसक्तात्मा विन्दत्यात्मनि यत्सुखम् । स ब्रह्मयोगयुक्तात्मा सुखमक्षयमश्नुते ॥", "md": "One, whose self is not attached to external objects, obtains the happiness that is in one's self; and he, having his self united with Brahma, obtains the happiness which is imperishable."},
{"c": "6.27", "n": "22", "i": 28775, "v": "ये हि संस्पर्शजा भोगा दुःखयोनय एव ते । आद्यन्तवन्तः कौन्तेय न तेषु रमते बुधः ॥", "md": "The pleasures, derived from objects of sense, are the sources of misery, and they have a beginnings as well as an end. Therefore, O son of Kunti, 'a wise man docs not feel any pleasures in them."},
{"c": "6.27", "n": "23", "i": 28776, "v": "शक्नोतीहैव यः सोढुं प्राक्शरीरविमोक्षणात् । कामक्रोधोद्भवं वेगं स युक्तः स सुखी नरः ॥", "md": "He who is able to bear the agitation of desire and wrath, even in this world, before the dissolution of the body is united with God; he is happy."},
{"c": "6.27", "n": "24", "i": 28777, "v": "योऽन्तःसुखोऽन्तरारामस्तथान्तर्ज्योतिरेव यः । स योगी ब्रह्मनिर्वाणं ब्रह्मभूतोऽधिगच्छति ॥", "md": "That Yogi, whose happiness is within himself whose recreations are within himself, becoming one with Brahma, obtains Brahma Nirvana (Self extinction in God)."},
{"c": "6.27", "n": "25", "i": 28778, "v": "लभन्ते ब्रह्मनिर्वाणमृषयः क्षीणकल्मषाः । छिन्नद्वैधा यतात्मानः सर्वभूतहिते रताः ॥", "md": "The Rishis, whose sins are destroyed, whose misgivings are perished, who are selfrestraint and who are engaged in doing good to all beings, obtain Brahma Nirvana."},
{"c": "6.27", "n": "26", "i": 28779, "v": "कामक्रोधवियुक्तानां यतीनां यतचेतसाम् । अभितो ब्रह्मनिर्वाणं वर्तते विदितात्मनाम् ॥", "md": "Absorption in Brahma here in this world and hereafter in the next is obtained by those yogis who are free from wrath and desire, whose minds are under control and who have the knowledge of Self."},
{"c": "6.27", "n": "27", "i": 28780, "v": "स्पर्शान्कृत्वा बहिर्बाह्यांश्चक्षुश्चैवान्तरे भ्रुवोः । प्राणापानौ समौ कृत्वा नासाभ्यन्तरचारिणौ ॥", "md": "The Yogi, who being intent to obtain emancipation, has restrained his senses, mind and understanding, who is freed from desire, wrath and fear, who, excluding from his mind all external objects of sense, directing his sight between the brows, mingles into one the upward and the downward life-breaths and make them pass through the nostril, is sure to obtain emancipation."},
{"c": "6.27", "n": "28", "i": 28781, "v": "यतेन्द्रियमनोबुद्धिर्मुनिर्मोक्षपरायणः । विगतेच्छाभयक्रोधो यः सदा मुक्त एव सः ॥", "md": "The Yogi, who being intent to obtain emancipation, has restrained his senses, mind and understanding, who is freed from desire, wrath and fear, who, excluding from his mind all external objects of sense, directing his sight between the brows, mingles into one the upward and the downward life-breaths and make them pass through the nostril, is sure to obtain emancipation."},
{"c": "6.27", "n": "29", "i": 28782, "v": "भोक्तारं यज्ञतपसां सर्वलोकमहेश्वरम् । सुहृदं सर्वभूतानां ज्ञात्वा मां शान्तिमृच्छति ॥", "md": "He, who knows Me as the enjoyer of all sacrifices and penances, the great lord of all the worlds and the friend of all creatures, obtain peace\"."},
{"c": "6.28", "t": "श्रीभगवानुवाच ।"},
{"c": "6.28", "n": "1", "i": 28783, "v": "अनाश्रितः कर्मफलं कार्यं कर्म करोति यः । स संन्यासी च योगी च न निरग्निर्न चाक्रियः ॥", "md": "The great one said He, who performs actions that ought to be performed, regardless of their fruits is a Sanyasi or Yogi, but not he who discard the sacrificial fire and obtains from all actions."},
{"c": "6.28", "n": "2", "i": 28784, "v": "यं संन्यासमिति प्राहुर्योगं तं विद्धि पाण्डव । न ह्यसंन्यस्तसंकल्पो योगी भवति कश्चन ॥", "md": "To the devotees who are free from desire and wrath, and a Yogi who has not renounced all his resolves."},
{"c": "6.28", "n": "3", "i": 28785, "v": "आरुरुक्षोर्मुनेर्योगं कर्म कारणमुच्यते । योगारूढस्य तस्यैव शमः कारणमुच्यते ॥", "md": "To the sage who desires to rise to Yoga, action is said to be the means; and when he has risen to Yoga, Samadhi (cessation of all actions) is said to be the means."},
{"c": "6.28", "n": "4", "i": 28786, "v": "यदा हि नेन्द्रियार्थेषु न कर्मस्वनुषज्जते । सर्वसंकल्पसंन्यासी योगारूढस्तदोच्यते ॥", "md": "When one is no longer attached to the objects of sense, nor to actions, and when one renounces all his resolves, then is he said to have risen to Yoga."},
{"c": "6.28", "n": "5", "i": 28787, "v": "उद्धरेदात्मनात्मानं नात्मानमवसादयेत् । आत्मैव ह्यात्मनो बन्धुरात्मैव रिपुरात्मनः ॥", "md": "One should elevate his self by self one should not degrade his self a man's self is his friend and his own self is also his enemy."},
{"c": "6.28", "n": "6", "i": 28788, "v": "बन्धुरात्मात्मनस्तस्य येनात्मैवात्मना जितः । अनात्मनस्तु शत्रुत्वे वर्तेतात्मैव शत्रुवत् ॥", "md": "To him, who has subjugated his self, his self has become a friend but to him who has not subjugated his self, his self."},
{"c": "6.28", "n": "7", "i": 28789, "v": "जितात्मनः प्रशान्तस्य परमात्मा समाहितः । शीतोष्णसुखदुःखेषु तथा मानावमानयोः ॥", "md": "The self of one who has subjugated his self, and who has attained peace, is absolutely fixed in itself in the midst of cold and heat, pleasures and pain, honour and dishonour."},
{"c": "6.28", "n": "8", "i": 28790, "v": "ज्ञानविज्ञानतृप्तात्मा कूटस्थो विजितेन्द्रियः । युक्त इत्युच्यते योगी समलोष्टाश्मकाञ्चनः ॥", "md": "That Yogi is said to have risen to Yoga, whose self is contented with knowledge and science (experience), who is unmoved, who is self-restrained, and to whom clay, stone and gold are alike."},
{"c": "6.28", "n": "9", "i": 28791, "v": "सुहृन्मित्रार्युदासीनमध्यस्थद्वेष्यबन्धुषु । साधुष्वपि च पापेषु समबुद्धिर्विशिष्यते ॥", "md": "He is distinguished above all others who considers alike his well-wishers, friends and enemies, and those that are indifferent, and those that take part with both sides, and those who are objects of hatred and those that are related to him and those that are good and those that are wicked."},
{"c": "6.28", "n": "10", "i": 28792, "v": "योगी युञ्जीत सततमात्मानं रहसि स्थितः । एकाकी यतचित्तात्मा निराशीरपरिग्रहः ॥", "md": "A devotee, remaining in a secluded place, should always devote his mind in contemplation, along with his mind, and selfrestrained, with no expectations, and with no concern (with any thing)."},
{"c": "6.28", "n": "11", "i": 28793, "v": "शुचौ देशे प्रतिष्ठाप्य स्थिरमासनमात्मनः । नात्युच्छ्रितं नातिनीचं चैलाजिनकुशोत्तरम् ॥", "md": "Fixing his seat firmly on a clean spot, not too high and not too low, and spreading over it a piece of cloth, a deer-skin and Kusha (grass), there, seated on that seat, with his mind fixed on one point, and restraining his mind and senses, one should practice contemplation for the purification of his self."},
{"c": "6.28", "n": "12", "i": 28794, "v": "तत्रैकाग्रं मनः कृत्वा यतचित्तेन्द्रियक्रियः । उपविश्यासने युञ्ज्याद्योगमात्मविशुद्धये ॥", "md": "Fixing his seat firmly on a clean spot, not too high and not too low, and spreading over it a piece of cloth, a deer-skin and Kusha (grass), there, seated on that seat, with his mind fixed on one point, and restraining his mind and senses, one should practice contemplation for the purification of his self."},
{"c": "6.28", "n": "13", "i": 28795, "v": "समं कायशिरोग्रीवं धारयन्नचलं स्थिरः । संप्रेक्ष्य नासिकाग्रं स्वं दिशश्चानवलोकयन् ॥", "md": "even Holding body, head and neck unmoved and steady, and fixing his sight on the tip of his own nose, and without loO king about in all directions,"},
{"c": "6.28", "n": "14", "i": 28796, "v": "प्रशान्तात्मा विगतभीर्ब्रह्मचारिव्रते स्थितः । मनः संयम्य मच्चित्तो युक्त आसीत मत्परः ॥", "md": "With his self in tranquility, freed from fcar, adhering to the practices of Brahmacharies, he should restrain his mind, fix his heart on Me and sit down, regarding Me as his final goal."},
{"c": "6.28", "n": "15", "i": 28797, "v": "युञ्जन्नेवं सदात्मानं योगी नियतमानसः । शान्तिं निर्वाणपरमां मत्संस्थामधिगच्छति ॥", "md": "Thus constantly devoting his self to abstraction and contemplation, the Yogi whose mind is restrained, attains that peace which culminates in final absorption and assimilation with Me."},
{"c": "6.28", "n": "16", "i": 28798, "v": "नात्यश्नतस्तु योगोऽस्ति न चैकान्तमनश्नतः । न चातिस्वप्नशीलस्य जाग्रतो नैव चार्जुन ॥", "md": "Devotion is not achieved by the man. O Arjuna, who eats too much, or eats nothing, who is addicted to too much sleep, or is always awake."},
{"c": "6.28", "n": "17", "i": 28799, "v": "युक्ताहारविहारस्य युक्तचेष्टस्य कर्मसु । युक्तस्वप्नावबोधस्य योगो भवति दुःखहा ॥", "md": "The devotion that destroys misery is achieved by the man who is temperate in food and amusements, who toils duly in all his works and who is temperate in both sleep and vigils."},
{"c": "6.28", "n": "18", "i": 28800, "v": "यदा विनियतं चित्तमात्मन्येवावतिष्ठते । निःस्पृहः सर्वकामेभ्यो युक्त इत्युच्यते तदा ॥", "md": "When his mind, having been well restrained, becomes fixed on one's own self then, that man, being indifferent to all objects of desire, is called a yogi."},
{"c": "6.28", "n": "19", "i": 28801, "v": "यथा दीपो निवातस्थो नेङ्गते सोपमा स्मृता । योगिनो यतचित्तस्य युञ्जतो योगमात्मनः ॥", "md": "A light, in a place where there is no air, flickers not; this has been cited as a simile to a yogi whose mind has been restrained, and who devotes himself to abstraction."},
{"c": "6.28", "n": "20", "i": 28802, "v": "यत्रोपरमते चित्तं निरुद्धं योगसेवया । यत्र चैवात्मनात्मानं पश्यन्नात्मनि तुष्यति ॥", "md": "That (state) in which mind, being retrained, ceases to work, in which one, seeing the self by self, is pleased in self."},
{"c": "6.28", "n": "21", "i": 28803, "v": "सुखमात्यन्तिकं यत्तद्बुद्धिग्राह्यमतीन्द्रियम् । वेत्ति यत्र न चैवायं स्थितश्चलति तत्त्वतः ॥", "md": "In which one experiences that infinite felicity which is beyond the sphere of the senses, and which Buddhi (understanding) can only grasp, and adhering to which one never Swerve from the truth."},
{"c": "6.28", "n": "22", "i": 28804, "v": "यं लब्ध्वा चापरं लाभं मन्यते नाधिकं ततः । यस्मिन्स्थितो न दुःखेन गुरुणापि विचाल्यते ॥", "md": "Acquiring which one considers no other acquisition higher than it, and adhering to which, one is not moved even in the greatest misery."},
{"c": "6.28", "n": "23", "i": 28805, "v": "तं विद्याद्दुःखसंयोगवियोगं योगसंज्ञितम् । स निश्चयेन योक्तव्यो योगोऽनिर्विण्णचेतसा ॥", "md": "That state should be understood to be called Yoga, in which there is a complete severance of all connection with pain. Such Yoga should be practised with steadiness, and with an undisponding heart."},
{"c": "6.28", "n": "24", "i": 28806, "v": "संकल्पप्रभवान्कामांस्त्यक्त्वा सर्वानशेषतः । मनसैवेन्द्रियग्रामं विनियम्य समन्ततः ॥", "md": "Abandoning without exception all desires, that produced from resolves, and restraining by mind only the entire group of the senses."},
{"c": "6.28", "n": "25", "i": 28807, "v": "शनैः शनैरुपरमेद्बुद्ध्या धृतिगृहीतया । आत्मसंस्थं मनः कृत्वा न किंचिदपि चिन्तयेत् ॥", "md": "One should, by slow degrees, cease of think the objects of senses, with the. help of his understanding and controlled by patience, and then directing his mind to self."},
{"c": "6.28", "n": "26", "i": 28808, "v": "यतो यतो निश्चरति मनश्चञ्चलमस्थिरम् । ततस्ततो नियम्यैतदात्मन्येव वशं नयेत् ॥", "md": "Whereas the restless and unsteady mind wants to stray away, one should always restrain it and fix it steadily on the self alone. are"},
{"c": "6.28", "n": "27", "i": 28809, "v": "प्रशान्तमनसं ह्येनं योगिनं सुखमुत्तमम् । उपैति शान्तरजसं ब्रह्मभूतमकल्मषम् ॥", "md": "To such a yogi, whose mind is in peace, whose passions have been suppressed, who has become one with Brahma, and who is agree from sin, highest felicity indeed comes by itself."},
{"c": "6.28", "n": "28", "i": 28810, "v": "युञ्जन्नेवं सदात्मानं योगी विगतकल्मषः । सुखेन ब्रह्मसंस्पर्शमत्यन्तं सुखमश्नुते ॥", "md": "Thus constantly devoting his self to abstraction, a yogi, being freed from sin, casily achieves the supreme happiness, namely the contact with Brahma."},
{"c": "6.28", "n": "29", "i": 28811, "v": "सर्वभूतस्थमात्मानं सर्वभूतानि चात्मनि । ईक्षते योगयुक्तात्मा सर्वत्र समदर्शनः ॥", "md": "I am never lost to him and he is never lost to Me, who sees Me in everything, and sees every thing in Me."},
{"c": "6.28", "n": "30", "i": 28812, "v": "यो मां पश्यति सर्वत्र सर्वं च मयि पश्यति । तस्याहं न प्रणश्यामि स च मे न प्रणश्यति ॥", "md": "He, who has devoted his self to abstraction, loO king alike on everything, sees his self in all creatures in his self."},
{"c": "6.28", "n": "31", "i": 28813, "v": "सर्वभूतस्थितं यो मां भजत्येकत्वमास्थितः । सर्वथा वर्तमानोऽपि स योगी मयि वर्तते ॥", "md": "He, who worships Me abiding in all creatures, and thinking that all is one, lives in Me, whatever may be the mode of his living."},
{"c": "6.28", "n": "32", "i": 28814, "v": "आत्मौपम्येन सर्वत्र समं पश्यति योऽर्जुन । सुखं वा यदि वा दुःखं स योगी परमो मतः ॥", "md": "The Yogi, O Arjuna, who casts an equal eye everywhere, loO king alike pain and pleasure, and considering a'l things as his own self, and the happiness and the misery of others as his own is deemed to be the besi."},
{"c": "6.28", "t": "अर्जुन उवाच ।"},
{"c": "6.28", "n": "33", "i": 28815, "v": "योऽयं योगस्त्वया प्रोक्तः साम्येन मधुसूदन । एतस्याहं न पश्यामि चञ्चलत्वात्स्थितिं स्थिराम् ॥", "md": "Arjuna said I cannot see, O destroyer of Madhu, how can this Yoga by, Equanimity, which you have declared to me, be made to have a continual existence. For, O Krishna, mind is fickle, boisterous, perverse and obstinate; and I think to restrain it is as difficult as to restrain the wind."},
{"c": "6.28", "n": "34", "i": 28816, "v": "चञ्चलं हि मनः कृष्ण प्रमाथि बलवद्दृढम् । तस्याहं निग्रहं मन्ये वायोरिव सुदुष्करम् ॥", "md": "Arjuna said I cannot see, O destroyer of Madhu, how can this Yoga by, Equanimity, which you have declared to me, be made to have a continual existence. For, O Krishna, mind is fickle, boisterous, perverse and obstinate; and I think to restrain it is as difficult as to restrain the wind."},
{"c": "6.28", "t": "श्रीभगवानुवाच ।"},
{"c": "6.28", "n": "35", "i": 28817, "v": "असंशयं महाबाहो मनो दुर्निग्रहं चलम् । अभ्यासेन तु कौन्तेय वैराग्येण च गृह्यते ॥", "md": "The great One said The mind, O mighty-armed, is surely difficult to be restrained, and it is restless. With constant practice, however, and with the abandonment of desire, O son of Kunti, is may be restrained."},
{"c": "6.28", "n": "36", "i": 28818, "v": "असंयतात्मना योगो दुष्प्राप इति मे मतिः । वश्यात्मना तु यतता शक्योऽवाप्तुमुपायतः ॥", "md": "It is my belief that devotion is difficult to be achieved by one who does not restrain his self. But it can be achieved through proper expedients by one whose mind is restrained and who is assiduous."},
{"c": "6.28", "t": "अर्जुन उवाच ।"},
{"c": "6.28", "n": "37", "i": 28819, "v": "अयतिः श्रद्धयोपेतो योगाच्चलितमानसः । अप्राप्य योगसंसिद्धिं कां गतिं कृष्ण गच्छति ॥", "md": "Arjuna said What is the end of him, O Krishna who has not earned success in devotion, being not assiduous, and having a mind shaken off from devotion, through full of faith?"},
{"c": "6.28", "n": "38", "i": 28820, "v": "कच्चिन्नोभयविभ्रष्टश्छिन्नाभ्रमिव नश्यति । अप्रतिष्ठो महाबाहो विमूढो ब्रह्मणः पथि ॥", "md": "Does he, O mighty-armed, having fallen from both, go to ruin like a broken cloud, being without support and deluded of the path to Brahma?"},
{"c": "6.28", "n": "39", "i": 28821, "v": "एतन्मे संशयं कृष्ण छेत्तुमर्हस्यशेषतः । त्वदन्यः संशयस्यास्य छेत्ता न ह्युपपद्यते ॥", "md": "It is you, O Krishna, who can entirely destroy this doubt of mine; for none else can destroy it."},
{"c": "6.28", "t": "श्रीभगवानुवाच ।"},
{"c": "6.28", "n": "40", "i": 28822, "v": "पार्थ नैवेह नामुत्र विनाशस्तस्य विद्यते । न हि कल्याणकृत्कश्चिद्दुर्गतिं तात गच्छति ॥", "md": "The great one said O Partha, neither in this world, nor in the next such a man is ruined, for, O dear friend, none, who performs good deeds, comes to an evil end."},
{"c": "6.28", "n": "41", "i": 28823, "v": "प्राप्य पुण्यकृताँल्लोकानुषित्वा शाश्वतीः समाः । शुचीनां श्रीमतां गेहे योगभ्रष्टोऽभिजायते ॥", "md": "He, who has not been able to achieve Yoga, goes to the worlds of those who perform good acts. He lives there for many years, and is then born into a family of holy and rich men;"},
{"c": "6.28", "n": "42", "i": 28824, "v": "अथ वा योगिनामेव कुले भवति धीमताम् । एतद्धि दुर्लभतरं लोके जन्म यदीदृशम् ॥", "md": "Or he is born into a family of intelligent devotees; for, such a birth as this is difficult to attain to this work."},
{"c": "6.28", "n": "43", "i": 28825, "v": "तत्र तं बुद्धिसंयोगं लभते पौर्वदेहिकम् । यतते च ततो भूयः संसिद्धौ कुरुनन्दन ॥", "md": "There comes he in contact with the knowledge of Brahma, which belonged to him in his former life; and then, O descendant of Kuru, he works again for perfection."},
{"c": "6.28", "n": "44", "i": 28826, "v": "पूर्वाभ्यासेन तेनैव ह्रियते ह्यवशोऽपि सः । जिज्ञासुरपि योगस्य शब्दब्रह्मातिवर्तते ॥", "md": "Even though unwilling, he is led to work on for perfection on account of the devotional practice practised in his former birth. Although he only wishes to learn yoga, he still rises above the fruits of action, laid down in the sacred word, the Vedas."},
{"c": "6.28", "n": "45", "i": 28827, "v": "प्रयत्नाद्यतमानस्तु योगी संशुद्धकिल्बिषः । अनेकजन्मसंसिद्धस्ततो याति परां गतिम् ॥", "md": "The devotee, having been cleared of his sins, attains to perfection after many births, by working with great efforts, and he then reaches the supreme goal."},
{"c": "6.28", "n": "46", "i": 28828, "v": "तपस्विभ्योऽधिको योगी ज्ञानिभ्योऽपि मतोऽधिकः । कर्मिभ्यश्चाधिको योगी तस्माद्योगी भवार्जुन ॥", "md": "The Yogi is considered to be superior to the ascetics who perform penances, superior even to a man of true knowledge, he is higher than the men of action. Therefore, ( Arjuna, become a Yogi."},
{"c": "6.28", "n": "47", "i": 28829, "v": "योगिनामपि सर्वेषां मद्गतेनान्तरात्मना । श्रद्धावान्भजते यो मां स मे युक्ततमो मतः ॥", "md": "Even amongst all Yogis, he who being full of faith, worships Me with his inmost self being intent on Me, is considered by Me, to be the most devout."},
{"c": "6.29", "t": "श्रीभगवानुवाच ।"},
{"c": "6.29", "n": "1", "i": 28830, "v": "मय्यासक्तमनाः पार्थ योगं युञ्जन्मदाश्रयः । असंशयं समग्रं मां यथा ज्ञास्यसि तच्छृणु ॥", "md": "The great One said \"Now hear, O Partha, how you can without doubt, know Me fully, by fixing your mind on Me, practicing yoga, and taking refuge in Me."},
{"c": "6.29", "n": "2", "i": 28831, "v": "ज्ञानं तेऽहं सविज्ञानमिदं वक्ष्याम्यशेषतः । यज्ज्ञात्वा नेह भूयोऽन्यज्ज्ञातव्यमवशिष्यते ॥", "md": "I shall now tell you exhaustively about Knowledge together with science (experience) knowing which there will remain nothing more (for you) in this world to know."},
{"c": "6.29", "n": "3", "i": 28832, "v": "मनुष्याणां सहस्रेषु कश्चिद्यतति सिद्धये । यततामपि सिद्धानां कश्चिन्मां वेत्ति तत्त्वतः ॥", "md": "One only among thousands of men tries to get perfection; and even among those that are assiduous and have achieved perfection, only very few know Me truly."},
{"c": "6.29", "n": "4", "i": 28833, "v": "भूमिरापोऽनलो वायुः खं मनो बुद्धिरेव च । अहंकार इतीयं मे भिन्ना प्रकृतिरष्टधा ॥", "md": "(Earth, Water, Fire, Air, Space, Mind, Understanding, and Consciousness) thus is My Nature divided eight-fold."},
{"c": "6.29", "n": "5", "i": 28834, "v": "अपरेयमितस्त्वन्यां प्रकृतिं विद्धि मे पराम् । जीवभूतां महाबाहो ययेदं धार्यते जगत् ॥", "md": "But this is lower form of My Nature. Know there is another form of My Nature higher than this, which is animate and by which, O mightyarmed, the universe is upheld."},
{"c": "6.29", "n": "6", "i": 28835, "v": "एतद्योनीनि भूतानि सर्वाणीत्युपधारय । अहं कृत्स्नस्य जगतः प्रभवः प्रलयस्तथा ॥", "md": "Know, that all things have these (Earth, Water &c.) for their source. I am the productive Cause and the destroying Agent of all the Universe."},
{"c": "6.29", "n": "7", "i": 28836, "v": "मत्तः परतरं नान्यत्किंचिदस्ति धनंजय । मयि सर्वमिदं प्रोतं सूत्रे मणिगणा इव ॥", "md": "There is, O Dhananjaya, nothing higher than Myself. All this is woven on Me like a row of pearls in a string."},
{"c": "6.29", "n": "8", "i": 28837, "v": "रसोऽहमप्सु कौन्तेय प्रभास्मि शशिसूर्ययोः । प्रणवः सर्ववेदेषु शब्दः खे पौरुषं नृषु ॥", "md": "I am the taste in water, I am the light in the Sun and the Moon; I am “Om” in all the Vedas, the sound in space, and manliness in man."},
{"c": "6.29", "n": "9", "i": 28838, "v": "पुण्यो गन्धः पृथिव्यां च तेजश्चास्मि विभावसौ । जीवनं सर्वभूतेषु तपश्चास्मि तपस्विषु ॥", "md": "I am the fragrance in the earth, the refulgence in the fire, I am the life in all beings, and the penance in ascetics."},
{"c": "6.29", "n": "10", "i": 28839, "v": "बीजं मां सर्वभूतानां विद्धि पार्थ सनातनम् । बुद्धिर्बुद्धिमतामस्मि तेजस्तेजस्विनामहम् ॥", "md": "Know Me, O Partha, to be the everlasting seed of all beings. I am the intelligence of all intelligent men, and the glory of all glorious objects."},
{"c": "6.29", "n": "11", "i": 28840, "v": "बलं बलवतां चाहं कामरागविवर्जितम् । धर्माविरुद्धो भूतेषु कामोऽस्मि भरतर्षभ ॥", "md": "I am the strength of the strong who are freed from desire and thirst. And I am the love, O the best of Bharata race among all beings, unopposed to virtue."},
{"c": "6.29", "n": "12", "i": 28841, "v": "ये चैव सात्त्विका भावा राजसास्तामसाश्च ये । मत्त एवेति तान्विद्धि न त्वहं तेषु ते मयि ॥", "md": "And all existing things of Sattva, Raja and Tama Gunas (the qualities of goodness of passion and of darkness), are all from Me. I am, however, not in them; they are in Me."},
{"c": "6.29", "n": "13", "i": 28842, "v": "त्रिभिर्गुणमयैर्भावैरेभिः सर्वमिदं जगत् । मोहितं नाभिजानाति मामेभ्यः परमव्ययम् ॥", "md": "This whole universe, deluded by these three qualities, does not know Me, who are beyond them, and undecaying."},
{"c": "6.29", "n": "14", "i": 28843, "v": "दैवी ह्येषा गुणमयी मम माया दुरत्यया । मामेव ये प्रपद्यन्ते मायामेतां तरन्ति ते ॥", "md": "The Illusion of Mine, developed from the said three qualities is marvelous and difficult to transcend. Those, that resort to Me alone, cross beyond this illusion."},
{"c": "6.29", "n": "15", "i": 28844, "v": "न मां दुष्कृतिनो मूढाः प्रपद्यन्ते नराधमाः । माययापहृतज्ञाना आसुरं भावमाश्रिताः ॥", "md": "Ignorant men, the doers of evil, and the worst of their species, being deprived of their knowledge by this illusion and wedded to the state of demons, do not resort to Me."},
{"c": "6.29", "n": "16", "i": 28845, "v": "चतुर्विधा भजन्ते मां जनाः सुकृतिनोऽर्जुन । आर्तो जिज्ञासुरर्थार्थी ज्ञानी च भरतर्षभ ॥", "md": "O Arjuna, four classes of doers of good acts worship me, namely he who is distressed, he who seeks after knowledge, he who wants wealth and he who is possessed of knowledge."},
{"c": "6.29", "n": "17", "i": 28846, "v": "तेषां ज्ञानी नित्ययुक्त एकभक्तिर्विशिष्यते । प्रियो हि ज्ञानिनोऽत्यर्थमहं स च मम प्रियः ॥", "md": "Amongst these (four classes of men) he, who is the possessor of knowledge, being devoted, and having faith on only the one, is considered to be superior to the rest. For to a man of (true) knowledge, I am dear above every thing and he is dear to Me."},
{"c": "6.29", "n": "18", "i": 28847, "v": "उदाराः सर्व एवैते ज्ञानी त्वात्मैव मे मतम् । आस्थितः स हि युक्तात्मा मामेवानुत्तमां गतिम् ॥", "md": "All these four classes of men are noble, but a man, who is possessed of knowledge, is. considered by Me as My own self. For he, with his self devoted to abstraction, has taken Me to be the goal than which there is nothing higher."},
{"c": "6.29", "n": "19", "i": 28848, "v": "बहूनां जन्मनामन्ते ज्ञानवान्मां प्रपद्यते । वासुदेवः सर्वमिति स महात्मा सुदुर्लभः ॥", "md": "The man of knowledge reaches Me at the end of many lives, believing that Vasudeva is all this, (everything and all things of the universe). But such a high souled man is exceedingly rare."},
{"c": "6.29", "n": "20", "i": 28849, "v": "कामैस्तैस्तैर्हृतज्ञानाः प्रपद्यन्तेऽन्यदेवताः । तं तं नियममास्थाय प्रकृत्या नियताः स्वया ॥", "md": "Those, that are deprived of knowledge by desire, reach other gods (divinities), by observing various (religious) regulations, and by being uncontrolled by their own nature."},
{"c": "6.29", "n": "21", "i": 28850, "v": "यो यो यां यां तनुं भक्तः श्रद्धयार्चितुमिच्छति । तस्य तस्याचलां श्रद्धां तामेव विदधाम्यहम् ॥", "md": "Whichever form (of deity) a worshiper wishes to worship with faith, I make his faith steady in that form."},
{"c": "6.29", "n": "22", "i": 28851, "v": "स तया श्रद्धया युक्तस्तस्या राधनमीहते । लभते च ततः कामान्मयैव विहितान्हि तान् ॥", "md": "endued with this faith, such a worshiper adore the deity (in that form), and obtains from it all that he desires, though they are really given by Me."},
{"c": "6.29", "n": "23", "i": 28852, "v": "अन्तवत्तु फलं तेषां तद्भवत्यल्पमेधसाम् । देवान्देवयजो यान्ति मद्भक्ता यान्ति मामपि ॥", "md": "But the fruits thus obtained by men of no knowledge are perishable. Those that worship the divinities (gods) go to the divinities; while those that worship Me come to Me."},
{"c": "6.29", "n": "24", "i": 28853, "v": "अव्यक्तं व्यक्तिमापन्नं मन्यन्ते मामबुद्धयः । परं भावमजानन्तो ममाव्ययमनुत्तमम् ॥", "md": "The undiscerning ones regard Me, who am really unmanifest to have become manifest; because they do not know my transcendent and inexhaustible state, that which there is nothing higher."},
{"c": "6.29", "n": "25", "i": 28854, "v": "नाहं प्रकाशः सर्वस्य योगमायासमावृतः । मूढोऽयं नाभिजानाति लोको मामजमव्ययम् ॥", "md": "Shrouded by the delusion of My inconceivable power, I am not manifest to all. This deluded world, knows not Me who am unborn and undecaying."},
{"c": "6.29", "n": "26", "i": 28855, "v": "वेदाहं समतीतानि वर्तमानानि चार्जुन । भविष्याणि च भूतानि मां तु वेद न कश्चन ॥", "md": "O Arjuna, I know the things that are past; I know all things that are present and (know also) all things that will be in the future. But there is none who knows Me."},
{"c": "6.29", "n": "27", "i": 28856, "v": "इच्छाद्वेषसमुत्थेन द्वंद्वमोहेन भारत । सर्वभूतानि संमोहं सर्गे यान्ति परंतप ॥", "md": "All beings, O terror of foes, at the time of their birth, are deluded by this delusion arising, O Bharata, from the pairs of opposites, and from the results of desire and aversion."},
{"c": "6.29", "n": "28", "i": 28857, "v": "येषां त्वन्तगतं पापं जनानां पुण्यकर्मणाम् । ते द्वंद्वमोहनिर्मुक्ता भजन्ते मां दृढव्रताः ॥", "md": "But the men of meritorious acts whose sins have all come to an end worship Me, being freed from the pairs of opposites and firin in their faith."},
{"c": "6.29", "n": "29", "i": 28858, "v": "जरामरणमोक्षाय मामाश्रित्य यतन्ति ये । ते ब्रह्म तद्विदुः कृत्स्नमध्यात्मं कर्म चाखिलम् ॥", "md": "Those, who depending on me, tries to obtain release from decay and death know Brahma, the entire Adhyatma and all actions."},
{"c": "6.29", "n": "30", "i": 28859, "v": "साधिभूताधिदैवं मां साधियज्ञं च ये विदुः । प्रयाणकालेऽपि च मां ते विदुर्युक्तचेतसः ॥", "md": "And they who know Me with Adhibhuta, the Adhidaiva and the Adhiyajna having their minds fixed in abstraction know Me at the time of their departure (from this world)\"."},
{"c": "6.30", "t": "अर्जुन उवाच ।"},
{"c": "6.30", "n": "1", "i": 28860, "v": "किं तद्ब्रह्म किमध्यात्मं किं कर्म पुरुषोत्तम । अधिभूतं च किं प्रोक्तमधिदैवं किमुच्यते ॥", "md": "Arjuna said “What is Brahma, what is Adhyatma and what is, O best of men, Action? And again, what is (meant by) Adhibhuta, Adhidaiva."},
{"c": "6.30", "n": "2", "i": 28861, "v": "अधियज्ञः कथं कोऽत्र देहेऽस्मिन्मधुसूदन । प्रयाणकाले च कथं ज्ञेयोऽसि नियतात्मभिः ॥", "md": "And Adhiyajna, and how (they are in this body), O destroyer of Madhu? And how, too, are you to be known by those who restrain their selves, at the time of their death”."},
{"c": "6.30", "t": "श्रीभगवानुवाच ।"},
{"c": "6.30", "n": "3", "i": 28862, "v": "अक्षरं ब्रह्म परमं स्वभावोऽध्यात्ममुच्यते । भूतभावोद्भवकरो विसर्गः कर्मसंज्ञितः ॥", "md": "The great one said “The Brahma is the supreme, and the indestructible. Adhyatma is called its manifestation, and offering (to the divinities) which is the cause of the production and the development of all things, is called Action."},
{"c": "6.30", "n": "4", "i": 28863, "v": "अधिभूतं क्षरो भावः पुरुषश्चाधिदैवतम् । अधियज्ञोऽहमेवात्र देहे देहभृतां वर ॥", "md": "Adhibhuta is all perishable things. Adhidaiva is the (primal) Male-Being. And O best of men, Adhiyajna is I myself in this body."},
{"c": "6.30", "n": "5", "i": 28864, "v": "अन्तकाले च मामेव स्मरन्मुक्त्वा कलेवरम् । यः प्रयाति स मद्भावं याति नास्त्यत्र संशयः ॥", "md": "He, who casts off this body and departs from this world, remembering Me in his last moments. comes to My essence. There is no doubt in it."},
{"c": "6.30", "n": "6", "i": 28865, "v": "यं यं वापि स्मरन्भावं त्यजत्यन्ते कलेवरम् । तं तमेवैति कौन्तेय सदा तद्भावभावितः ॥", "md": "And again, whichever from of divinity he remembers when he finally leaves this body and departs from this world, to him, O son of Kunti, he goes, having habitually meditated upon him."},
{"c": "6.30", "n": "7", "i": 28866, "v": "तस्मात्सर्वेषु कालेषु मामनुस्मर युध्य च । मय्यर्पितमनोबुद्धिर्मामेवैष्यस्यसंशयः ॥", "md": "Therefore, think and remember Me at all times, and engage in battle. Fixing your mind and understanding on Me, you will surely come to Me. There is no doubt in it."},
{"c": "6.30", "n": "8", "i": 28867, "v": "अभ्यासयोगयुक्तेन चेतसा नान्यगामिना । परमं पुरुषं दिव्यं याति पार्थानुचिन्तयन् ॥", "md": "He, who things of the supreme Divine Being, O Partha, with a mind not running to other objects and possessing of concentration of mind in continuous meditation, goes to the Supreme Being."},
{"c": "6.30", "n": "9", "i": 28868, "v": "कविं पुराणमनुशासितार;मणोरणीयांसमनुस्मरेद्यः । सर्वस्य धातारमचिन्त्यरूप;मादित्यवर्णं तमसः परस्तात् ॥"},
{"c": "6.30", "n": "10", "i": 28869, "v": "प्रयाणकाले मनसाचलेन; भक्त्या युक्तो योगबलेन चैव । भ्रुवोर्मध्ये प्राणमावेश्य सम्य;क्स तं परं पुरुषमुपैति दिव्यम् ॥", "md": "He attains to that transcendent and Divine being, who possessed of reverence for Him, with a steady mind and power of devotion, properly concentrating the life breath between the brows, meditates on that ancient Seer, the ruler of all the minutes of the minute, the supporter of all, whose form is inconceivable, whose brilliance is that of the sun and who is beyond all darkness."},
{"c": "6.30", "n": "11", "i": 28870, "v": "यदक्षरं वेदविदो वदन्ति; विशन्ति यद्यतयो वीतरागाः । यदिच्छन्तो ब्रह्मचर्यं चरन्ति; तत्ते पदं संग्रहेण प्रवक्ष्ये ॥", "md": "I shall tell you briefly about the seat which the persons, learned in the Vedas, say indestructible, which is entered by ascetics, who are freed from all desires, and which wishing to obtain, men follow the path of Brahmacharis."},
{"c": "6.30", "n": "12", "i": 28871, "v": "सर्वद्वाराणि संयम्य मनो हृदि निरुध्य च । मूर्ध्न्याधायात्मनः प्राणमास्थितो योगधारणाम् ॥", "md": "He reaches the highest goal who casts off his body and departs, by stopping all passages (senses), confining the mind within itself, placing his own life-breath between the eyebrows, adhering to uninterrupted meditation, uttering the one syllable Om which is Brahma, and thinking Me."},
{"c": "6.30", "n": "13", "i": 28872, "v": "ओमित्येकाक्षरं ब्रह्म व्याहरन्मामनुस्मरन् । यः प्रयाति त्यजन्देहं स याति परमां गतिम् ॥", "md": "He reaches the highest goal who casts off his body and departs, by stopping all passages (senses), confining the mind within itself, placing his own life-breath between the eyebrows, adhering to uninterrupted meditation, uttering the one syllable Om which is Brahma, and thinking Me."},
{"c": "6.30", "n": "14", "i": 28873, "v": "अनन्यचेताः सततं यो मां स्मरति नित्यशः । तस्याहं सुलभः पार्थ नित्ययुक्तस्य योगिनः ॥", "md": "To that Yogi, O Partha, I am easy of access who always meditate on Me, by withdrawing his mind from all other objects, and who constantly practices abstraction."},
{"c": "6.30", "n": "15", "i": 28874, "v": "मामुपेत्य पुनर्जन्म दुःखालयमशाश्वतम् । नाप्नुवन्ति महात्मानः संसिद्धिं परमां गताः ॥", "md": "Those high-souled men, who achieve the highest perfection, attaining to Me, do not again take birth, which is the abode of sorrow, and transient."},
{"c": "6.30", "n": "16", "i": 28875, "v": "आ ब्रह्मभुवनाल्लोकाः पुनरावर्तिनोऽर्जुन । मामुपेत्य तु कौन्तेय पुनर्जन्म न विद्यते ॥", "md": "All (beings of all) the worlds, O Arjuna, from the world of Brahma, have to take rebirth, But, O son of Kunti, after attaining to Me, there is no rebirth,"},
{"c": "6.30", "n": "17", "i": 28876, "v": "सहस्रयुगपर्यन्तमहर्यद्ब्रह्मणो विदुः । रात्रिं युगसहस्रान्तां तेऽहोरात्रविदो जनाः ॥", "md": "Those who know the day of Brahma, as being of one thousand ages, and a night of his, as being of one thousand ages (Yuga) know Day and Night."},
{"c": "6.30", "n": "18", "i": 28877, "v": "अव्यक्ताद्व्यक्तयः सर्वाः प्रभवन्त्यहरागमे । रात्र्यागमे प्रलीयन्ते तत्रैवाव्यक्तसंज्ञके ॥", "md": "On the advent of Day, all things that are manifest are produced from the unmanifest and on the advent of Night, all things dissolve into that which is called unmanifest."},
{"c": "6.30", "n": "19", "i": 28878, "v": "भूतग्रामः स एवायं भूत्वा भूत्वा प्रलीयते । रात्र्यागमेऽवशः पार्थ प्रभवत्यहरागमे ॥", "md": "The same assemblage of beings, being manifest (born), again and again, dissolves on the advent of Night, and O Partha, on the advent of Day, they spring forth again, being constrained by the force of actions,"},
{"c": "6.30", "n": "20", "i": 28879, "v": "परस्तस्मात्तु भावोऽन्योऽव्यक्तोऽव्यक्तात्सनातनः । यः स सर्वेषु भूतेषु नश्यत्सु न विनश्यति ॥", "md": "But there is another entity, unmanifested and eternal, which is beyond the unmanifested beings, and which is not destroyed when all entities are destroyed."},
{"c": "6.30", "n": "21", "i": 28880, "v": "अव्यक्तोऽक्षर इत्युक्तस्तमाहुः परमां गतिम् । यं प्राप्य न निवर्तन्ते तद्धाम परमं मम ॥", "md": "It is called unmanifested and indestructible; they call it the highest goal. Attaining to it, none has to come back,"},
{"c": "6.30", "n": "22", "i": 28881, "v": "पुरुषः स परः पार्थ भक्त्या लभ्यस्त्वनन्यया । यस्यान्तःस्थानि भूतानि येन सर्वमिदं ततम् ॥", "md": "The Supreme Being, O Partha, in which all beings dwell, and by whom an beings are permeated, is to be attained by faith, undirected to any other objects."},
{"c": "6.30", "n": "23", "i": 28882, "v": "यत्र काले त्वनावृत्तिमावृत्तिं चैव योगिनः । प्रयाता यान्ति तं कालं वक्ष्यामि भरतर्षभ ॥", "md": "I will state the times, O best of the Bharata race, at which Yogis, departing from this world, go never to return, or, to return."},
{"c": "6.30", "n": "24", "i": 28883, "v": "अग्निर्ज्योतिरहः शुक्लः षण्मासा उत्तरायणम् । तत्र प्रयाता गच्छन्ति ब्रह्म ब्रह्मविदो जनाः ॥", "md": "Departing from the world in the Fire, the flame, the Day, the Bright-Fortnight, the Six months of the northern Solstice, one, if he knows Him, goes to Brahma, (never to return again)."},
{"c": "6.30", "n": "25", "i": 28884, "v": "धूमो रात्रिस्तथा कृष्णः षण्मासा दक्षिणायनम् । तत्र चान्द्रमसं ज्योतिर्योगी प्राप्य निवर्तते ॥", "md": "Departing from this world in Smoke, Night, the Dark-Fortnight, the six months of the southern Solstice, one goes to the Lunar Light and returns to the world again."},
{"c": "6.30", "n": "26", "i": 28885, "v": "शुक्लकृष्णे गती ह्येते जगतः शाश्वते मते । एकया यात्यनावृत्तिमन्ययावर्तते पुनः ॥", "md": "The Bright and the Dark, these two paths are considered to be eternal paths in this world. By the one, one goes never to return, by the other, one goes to come back."},
{"c": "6.30", "n": "27", "i": 28886, "v": "नैते सृती पार्थ जानन्योगी मुह्यति कश्चन । तस्मात्सर्वेषु कालेषु योगयुक्तो भवार्जुन ॥", "md": "Knowing these two paths, O Partha, no Yogi is deluded, and therefore, O Arjuna, at all times, be possessed of a Yoga."},
{"c": "6.30", "n": "28", "i": 28887, "v": "वेदेषु यज्ञेषु तपःसु चैव; दानेषु यत्पुण्यफलं प्रदिष्टम् । अत्येति तत्सर्वमिदं विदित्वा; योगी परं स्थानमुपैति चाद्यम् ॥", "md": "The meritorious fruits, prescribed in the Vedas, for sacrifices, for penances, for gifts, knowing all this, a Yogi attains to it, the highest and primeval seat."},
{"c": "6.31", "t": "श्रीभगवानुवाच ।"},
{"c": "6.31", "n": "1", "i": 28888, "v": "इदं तु ते गुह्यतमं प्रवक्ष्याम्यनसूयवे । ज्ञानं विज्ञानसहितं यज्ज्ञात्वा मोक्ष्यसेऽशुभात् ॥", "md": "The great one said I shall now speak to you, O evilless one. all that mysterious knowledge, along with experience, by knowing which you will be freed from evil."},
{"c": "6.31", "n": "2", "i": 28889, "v": "राजविद्या राजगुह्यं पवित्रमिदमुत्तमम् । प्रत्यक्षावगमं धर्म्यं सुसुखं कर्तुमव्ययम् ॥", "md": "It is the chief science and the chief mystery; it is the chief means of purification. It is consistent with the sacred laws, easy to practice, directly apprehensible, and imperishable."},
{"c": "6.31", "n": "3", "i": 28890, "v": "अश्रद्दधानाः पुरुषा धर्मस्यास्य परंतप । अप्राप्य मां निवर्तन्ते मृत्युसंसारवर्त्मनि ॥", "md": "Those men, O terror of foes, who have no faith in this sacred doctrine, return to this mortal world without attaining to Me."},
{"c": "6.31", "n": "4", "i": 28891, "v": "मया ततमिदं सर्वं जगदव्यक्तमूर्तिना । मत्स्थानि सर्वभूतानि न चाहं तेष्ववस्थितः ॥", "md": "This whole universe is pervaded by Me in My unmanifested form. All things live in it."},
{"c": "6.31", "n": "5", "i": 28892, "v": "न च मत्स्थानि भूतानि पश्य मे योगमैश्वरम् । भूतभृन्न च भूतस्थो ममात्मा भूतभावनः ॥", "md": "And again all things are not in Me. See my divine power. Supporting all entities and producing all entities, My Self does not live in those entities."},
{"c": "6.31", "n": "6", "i": 28893, "v": "यथाकाशस्थितो नित्यं वायुः सर्वत्रगो महान् । तथा सर्वाणि भूतानि मत्स्थानीत्युपधारय ॥", "md": "As the great and ubiquitous atmosphere (without tainting) live, occupying space, so similarly all things live in Me."},
{"c": "6.31", "n": "7", "i": 28894, "v": "सर्वभूतानि कौन्तेय प्रकृतिं यान्ति मामिकाम् । कल्पक्षये पुनस्तानि कल्पादौ विसृजाम्यहम् ॥", "md": "All entities, O son of Kunti,, attain to My nature at the end of a Kalpa. And again at the beginning of a Kalpa I bring them forth."},
{"c": "6.31", "n": "8", "i": 28895, "v": "प्रकृतिं स्वामवष्टभ्य विसृजामि पुनः पुनः । भूतग्राममिमं कृत्स्नमवशं प्रकृतेर्वशात् ॥", "md": "Controlling My Nature Myself, I bring forth again, and again this whole assemblage of entities, which has no will of its own."},
{"c": "6.31", "n": "9", "i": 28896, "v": "न च मां तानि कर्माणि निबध्नन्ति धनंजय । उदासीनवदासीनमसक्तं तेषु कर्मसु ॥", "md": "But, Arjuna, these acts of mine do not fetter me, I sit like one unconcerned and unattached to those actions."},
{"c": "6.31", "n": "10", "i": 28897, "v": "मयाध्यक्षेण प्रकृतिः सूयते सचराचरम् । हेतुनानेन कौन्तेय जगद्विपरिवर्तते ॥", "md": "Through Me, the supervisor, primal Nature produces all movable and unmovable. Thus, O son of Kunti, the universe revolves."},
{"c": "6.31", "n": "11", "i": 28898, "v": "अवजानन्ति मां मूढा मानुषीं तनुमाश्रितम् । परं भावमजानन्तो मम भूतमहेश्वरम् ॥", "md": "Not knowing My supreme Nature, the deluded people of vain hopes, vain acts, vain knowledge, of confounded minds, of the delusive nature of Asuris and Rakshasas, disregard Me as I have assumed a human body."},
{"c": "6.31", "n": "12", "i": 28899, "v": "मोघाशा मोघकर्माणो मोघज्ञाना विचेतसः । राक्षसीमासुरीं चैव प्रकृतिं मोहिनीं श्रिताः ॥", "md": "Not knowing My supreme Nature, the deluded people of vain hopes, vain acts, vain knowledge, of confounded minds, of the delusive nature of Asuris and Rakshasas, disregard Me as I have assumed a human body."},
{"c": "6.31", "n": "13", "i": 28900, "v": "महात्मानस्तु मां पार्थ दैवीं प्रकृतिमाश्रिताः । भजन्त्यनन्यमनसो ज्ञात्वा भूतादिमव्ययम् ॥", "md": "but high-souled and divine-natured devotees,, O Partha, knowing Me as the origin of all things, worship Me with minds directed to nothingelse."},
{"c": "6.31", "n": "14", "i": 28901, "v": "सततं कीर्तयन्तो मां यतन्तश्च दृढव्रताः । नमस्यन्तश्च मां भक्त्या नित्ययुक्ता उपासते ॥", "md": "Always glorifying Me, exerting themselves with firm vows, bowing down to Me with reverence, being always devoted to Me they worship Me."},
{"c": "6.31", "n": "15", "i": 28902, "v": "ज्ञानयज्ञेन चाप्यन्ये यजन्तो मामुपासते । एकत्वेन पृथक्त्वेन बहुधा विश्वतोमुखम् ॥", "md": "Others again, performing the Sacrifice of knowledge, worship Me as one, as distinct, as pervading the universe in many forms"},
{"c": "6.31", "n": "16", "i": 28903, "v": "अहं क्रतुरहं यज्ञः स्वधाहमहमौषधम् । मन्त्रोऽहमहमेवाज्यमहमग्निरहं हुतम् ॥", "md": "I am the Vedic Sacrifice, I am the Sacrifice laid down in the Smriti, I am the Sabda (mantra) I am the sacrificial libation; I am the fire; I am the offering."},
{"c": "6.31", "n": "17", "i": 28904, "v": "पिताहमस्य जगतो माता धाता पितामहः । वेद्यं पवित्रमोंकार ऋक्साम यजुरेव च ॥", "md": "I am the Father of the universe, its Mother, its Creator, its Grandsire. I am the Thing to be known, and the Means by which every thing is purified. I am the Om, the Rik, Saman and Yajus (Vedas)."},
{"c": "6.31", "n": "18", "i": 28905, "v": "गतिर्भर्ता प्रभुः साक्षी निवासः शरणं सुहृत् । प्रभवः प्रलयः स्थानं निधानं बीजमव्ययम् ॥", "md": "I am the goal, the supporter, the lord, the on-looker, the asylum, the friend, the source, the support, the receptacle and the imperishable। seed."},
{"c": "6.31", "n": "19", "i": 28906, "v": "तपाम्यहमहं वर्षं निगृह्णाम्युत्सृजामि च । अमृतं चैव मृत्युश्च सदसच्चाहमर्जुन ॥", "md": "I produce heat; I produce and stop showers. I am immortality, and I am also death. I am, O Arjuna, that which exists and which does not exist."},
{"c": "6.31", "n": "20", "i": 28907, "v": "त्रैविद्या मां सोमपाः पूतपापा; यज्ञैरिष्ट्वा स्वर्गतिं प्रार्थयन्ते । ते पुण्यमासाद्य सुरेन्द्रलोक;मश्नन्ति दिव्यान्दिवि देवभोगान् ॥", "md": "Those, who know the three knowledge, who drink the Soma juice, who offer sacrifices, and whose sins are washed away, seek admission into . heaven. Reaching the holy world of the lord of the celestial, they enjoy the celestial pleasures of the gods in the celestial world."},
{"c": "6.31", "n": "21", "i": 28908, "v": "ते तं भुक्त्वा स्वर्गलोकं विशालं; क्षीणे पुण्ये मर्त्यलोकं विशन्ति । एवं त्रयीधर्ममनुप्रपन्ना; गतागतं कामकामा लभन्ते ॥", "md": "And having enjoyed the pleasures of the extensive heaven, when their merit is exhausted, they again enter into the mortal world. Those that wish for the objects of desire, and act according to the doctrines of these Vedas, obtain going and coming (births and deaths)."},
{"c": "6.31", "n": "22", "i": 28909, "v": "अनन्याश्चिन्तयन्तो मां ये जनाः पर्युपासते । तेषां नित्याभियुक्तानां योगक्षेमं वहाम्यहम् ॥", "md": "I give new gifts to those men, and preserve those that have been already acquired, who worship Me, mediating on Me and who are constantly devoted to Me."},
{"c": "6.31", "n": "23", "i": 28910, "v": "येऽप्यन्यदेवता भक्ता यजन्ते श्रद्धयान्विताः । तेऽपि मामेव कौन्तेय यजन्त्यविधिपूर्वकम् ॥", "md": "Even those, O son of Kunti, who endued with faith, worship other gods, worship Me thought not in the regular way."},
{"c": "6.31", "n": "24", "i": 28911, "v": "अहं हि सर्वयज्ञानां भोक्ता च प्रभुरेव च । न तु मामभिजानन्ति तत्त्वेनातश्च्यवन्ति ते ॥", "md": "For I am the enjoyer, as well as the giver of fruits of all sacrifices. But they do not know Me truly, and therefore they fall from heaven,."},
{"c": "6.31", "n": "25", "i": 28912, "v": "यान्ति देवव्रता देवान्पितॄन्यान्ति पितृव्रताः । भूतानि यान्ति भूतेज्या यान्ति मद्याजिनोऽपि माम् ॥", "md": "Those who worship the Pitris, go to the Pitris, those who worship the Bhutas, go to the Bhutas, but those who worship Me, come to Me."},
{"c": "6.31", "n": "26", "i": 28913, "v": "पत्रं पुष्पं फलं तोयं यो मे भक्त्या प्रयच्छति । तदहं भक्त्युपहृतमश्नामि प्रयतात्मनः ॥", "md": "I accept leaf, flowers, fruits, water, from him who is pure, and who with faith offers them to Me, if they are presented with devotion."},
{"c": "6.31", "n": "27", "i": 28914, "v": "यत्करोषि यदश्नासि यज्जुहोषि ददासि यत् । यत्तपस्यसि कौन्तेय तत्कुरुष्व मदर्पणम् ॥", "md": "Whatever you do, O son of Kunti, whatever you eat, whatever you sacrifice, whatever you give, whatever penance you perform, do it in a way which may be an offering to Me."},
{"c": "6.31", "n": "28", "i": 28915, "v": "शुभाशुभफलैरेवं मोक्ष्यसे कर्मबन्धनैः । संन्यासयोगयुक्तात्मा विमुक्तो मामुपैष्यसि ॥", "md": "Thus will you be freed from the bonds of action, the fruits of which are both good and bad. With your self endued with renunciation and devotion, you will be freed (from the laws of rebirth), and you will come to Me."},
{"c": "6.31", "n": "29", "i": 28916, "v": "समोऽहं सर्वभूतेषु न मे द्वेष्योऽस्ति न प्रियः । ये भजन्ति तु मां भक्त्या मयि ते तेषु चाप्यहम् ॥", "md": "I am alike to all beings. No one is hateful, none is dear to Me. In whatever way they worship, if they worship with reverence, they are in Me, and I am in them."},
{"c": "6.31", "n": "30", "i": 28917, "v": "अपि चेत्सुदुराचारो भजते मामनन्यभाक् । साधुरेव स मन्तव्यः सम्यग्व्यवसितो हि सः ॥", "md": "If even an exceedingly wicked man worship Me, without worshipping any one else, he should certainly be regarded as a good (man), for his efforts are well-directed."},
{"c": "6.31", "n": "31", "i": 28918, "v": "क्षिप्रं भवति धर्मात्मा शश्वच्छान्तिं निगच्छति । कौन्तेय प्रतिजानीहि न मे भक्तः प्रणश्यति ॥", "md": "Such a man soon becomes devout and virtuous minded, and attains eternal peace. Learn, O son of Kunti, he who is devoted to Me, is never lost."},
{"c": "6.31", "n": "32", "i": 28919, "v": "मां हि पार्थ व्यपाश्रित्य येऽपि स्युः पापयोनयः । स्त्रियो वैश्यास्तथा शूद्रास्तेऽपि यान्ति परां गतिम् ॥", "md": "Even those persons, Partha, who are of sinful birth, who are women, Vaishyas or Shudras, attain to the supreme goal, if they come to Me.."},
{"c": "6.31", "n": "33", "i": 28920, "v": "किं पुनर्ब्राह्मणाः पुण्या भक्ता राजर्षयस्तथा । अनित्यमसुखं लोकमिमं प्राप्य भजस्व माम् ॥", "md": "What then should I speak of holy Brahmins and royal sages who are my devotees? Having come to this miserable and mortal world, O Partha, worship Me."},
{"c": "6.31", "n": "34", "i": 28921, "v": "मन्मना भव मद्भक्तो मद्याजी मां नमस्कुरु । मामेवैष्यसि युक्त्वैवमात्मानं मत्परायणः ॥", "md": "Fix your mind on Me, become My worshipper, become My devotee, bow to Me. Thus making Me your goal, and devoting yourself to obstruction, you will certainly come to Me."},
{"c": "6.32", "t": "श्रीभगवानुवाच ।"},
{"c": "6.32", "n": "1", "i": 28922, "v": "भूय एव महाबाहो शृणु मे परमं वचः । यत्तेऽहं प्रीयमाणाय वक्ष्यामि हितकाम्यया ॥", "md": "The great one said And again, O mighty-armed, listen to My words relating to the great Self. I tell them to you out of a wish for your welfare, and you, too, will be delighted with them."},
{"c": "6.32", "n": "2", "i": 28923, "v": "न मे विदुः सुरगणाः प्रभवं न महर्षयः । अहमादिर्हि देवानां महर्षीणां च सर्वशः ॥", "md": "The hosts of gods and great sages do not know my origin, for I am in every way the source of the gods and sages."},
{"c": "6.32", "n": "3", "i": 28924, "v": "यो मामजमनादिं च वेत्ति लोकमहेश्वरम् । असंमूढः स मर्त्येषु सर्वपापैः प्रमुच्यते ॥", "md": "He, who knows Me to be unborn, free from delusion, without beginning, the supreme Lord of all the world, is released from all sins."},
{"c": "6.32", "n": "4", "i": 28925, "v": "बुद्धिर्ज्ञानमसंमोहः क्षमा सत्यं दमः शमः । सुखं दुःखं भवोऽभावो भयं चाभयमेव च ॥", "md": "Intelligence, knowledge, absence from delusion, forgiveness, truth, self-restraint, tranquility, pleasure, pain, birth, fear and also security."},
{"c": "6.32", "n": "5", "i": 28926, "v": "अहिंसा समता तुष्टिस्तपो दानं यशोऽयशः । भवन्ति भावा भूतानां मत्त एव पृथग्विधाः ॥", "md": "Harmlessness, equanimity of mind; contentment, penance, offering gifts, fame, infamy, all these attributes of being arise from Me alone."},
{"c": "6.32", "n": "6", "i": 28927, "v": "महर्षयः सप्त पूर्वे चत्वारो मनवस्तथा । मद्भावा मानसा जाता येषां लोक इमाः प्रजाः ॥", "md": "The seven great Rishis, and also the four ancient Manus, pertaining my nature, were all born from my mind, (by My mere thinking). From them are all things born."},
{"c": "6.32", "n": "7", "i": 28928, "v": "एतां विभूतिं योगं च मम यो वेत्ति तत्त्वतः । सोऽविकम्पेन योगेन युज्यते नात्र संशयः ॥", "md": "He, who knows correctly these emanations and mystic powers of Mine, becomes possessed of unswerving devotion, there is no doubt about it."},
{"c": "6.32", "n": "8", "i": 28929, "v": "अहं सर्वस्य प्रभवो मत्तः सर्वं प्रवर्तते । इति मत्वा भजन्ते मां बुधा भावसमन्विताः ॥", "md": "The truly wise man, endued with My nature, worship Me, believing that I am the origin of all, and from Me all things proceed."},
{"c": "6.32", "n": "9", "i": 28930, "v": "मच्चित्ता मद्गतप्राणा बोधयन्तः परस्परम् । कथयन्तश्च मां नित्यं तुष्यन्ति च रमन्ति च ॥", "md": "Such men placing their minds on Me, devoting their lives to Me, instructing each other and speaking about Me, are always contended and happy."},
{"c": "6.32", "n": "10", "i": 28931, "v": "तेषां सततयुक्तानां भजतां प्रीतिपूर्वकम् । ददामि बुद्धियोगं तं येन मामुपयान्ति ते ॥", "md": "To such men I give that knowledge by which they attain to Me."},
{"c": "6.32", "n": "11", "i": 28932, "v": "तेषामेवानुकम्पार्थमहमज्ञानजं तमः । नाशयाम्यात्मभावस्थो ज्ञानदीपेन भास्वता ॥", "md": "Out of compassion for them I, remaining in their hearts, destroy, in such men, the darkness of ignorance, with the lamp of knowledge."},
{"c": "6.32", "t": "अर्जुन उवाच ।"},
{"c": "6.32", "n": "12", "i": 28933, "v": "परं ब्रह्म परं धाम पवित्रं परमं भवान् । पुरुषं शाश्वतं दिव्यमादिदेवमजं विभुम् ॥", "md": "Arjuna said You are the supreme Brahma, the supreme asylum, the holiest of the holy, the everlasting divine Being, the first of gods, unborn, the great Lord."},
{"c": "6.32", "n": "13", "i": 28934, "v": "आहुस्त्वामृषयः सर्वे देवर्षिर्नारदस्तथा । असितो देवलो व्यासः स्वयं चैव ब्रवीषि मे ॥", "md": "All the Rishis, as well as the divine sages Narada, Asita, Devala, are thus. And you too, O Keshava, tell me yourself that it is so."},
{"c": "6.32", "n": "14", "i": 28935, "v": "सर्वमेतदृतं मन्ये यन्मां वदसि केशव । न हि ते भगवन्व्यक्तिं विदुर्देवा न दानवाः ॥", "md": "I believe all that you tell me, O holy one, for neither the gods nor the demons understand your manifestation,"},
{"c": "6.32", "n": "15", "i": 28936, "v": "स्वयमेवात्मनात्मानं वेत्थ त्वं पुरुषोत्तम । भूतभावन भूतेश देवदेव जगत्पते ॥", "md": "O best of beings, creator of all things, God of gods, Lord of the universe, you only know yourself by your great Self."},
{"c": "6.32", "n": "16", "i": 28937, "v": "वक्तुमर्हस्यशेषेण दिव्या ह्यात्मविभूतयः । याभिर्विभूतिभिर्लोकानिमांस्त्वं व्याप्य तिष्ठसि ॥", "md": "Kindly tell me without reservation your divine emanations, by which emanation you remain pervading all these worlds."},
{"c": "6.32", "n": "17", "i": 28938, "v": "कथं विद्यामहं योगिंस्त्वां सदा परिचिन्तयन् । केषु केषु च भावेषु चिन्त्योऽसि भगवन्मया ॥", "md": "O you of mystic powers, how shall I know you by always mediating on you. In what particular entity (manifestation), should l mediate on you?"},
{"c": "6.32", "n": "18", "i": 28939, "v": "विस्तरेणात्मनो योगं विभूतिं च जनार्दन । भूयः कथय तृप्तिर्हि शृण्वतो नास्ति मेऽमृतम् ॥", "md": "O Janardana, declare to me yourself, your powers and emanations, for hearing this ambrosia, I am not satiated."},
{"c": "6.32", "t": "श्रीभगवानुवाच ।"},
{"c": "6.32", "n": "19", "i": 28940, "v": "हन्त ते कथयिष्यामि दिव्या ह्यात्मविभूतयः । प्राधान्यतः कुरुश्रेष्ठ नास्त्यन्तो विस्तरस्य मे ॥", "md": "The great One said Well. O best of Kurus, I shall declare you my divine emanations, but I shall only tell you the chief ones, for there is no end of emanations."},
{"c": "6.32", "n": "20", "i": 28941, "v": "अहमात्मा गुडाकेश सर्वभूताशयस्थितः । अहमादिश्च मध्यं च भूतानामन्त एव च ॥", "md": "O Gudakesha, I am the Self in the heart of every being. I am the beginning the middle and the end of every thing."},
{"c": "6.32", "n": "21", "i": 28942, "v": "आदित्यानामहं विष्णुर्ज्योतिषां रविरंशुमान् । मरीचिर्मरुतामस्मि नक्षत्राणामहं शशी ॥", "md": "I am Vishnu amongst the Adityas, all resplendent Sun among all shining bodies. I am Marichi among Maruts, and the Moon among constellations."},
{"c": "6.32", "n": "22", "i": 28943, "v": "वेदानां सामवेदोऽस्मि देवानामस्मि वासवः । इन्द्रियाणां मनश्चास्मि भूतानामस्मि चेतना ॥", "md": "I am the Sama Veda among the Vedas, I am Indra among the celestial I am mind among the senses, I am the consciousness of all living things."},
{"c": "6.32", "n": "23", "i": 28944, "v": "रुद्राणां शंकरश्चास्मि वित्तेशो यक्षरक्षसाम् । वसूनां पावकश्चास्मि मेरुः शिखरिणामहम् ॥", "md": "I am Shankara among the Rudras, I am the lord of treasures among Yakshas. I am Pavaka among the Vasus, and I am the Meru amongst the mountain peaks."},
{"c": "6.32", "n": "24", "i": 28945, "v": "पुरोधसां च मुख्यं मां विद्धि पार्थ बृहस्पतिम् । सेनानीनामहं स्कन्दः सरसामस्मि सागरः ॥", "md": "Know me, Partha, as Brihaspati among family priests, and Skanda among commanders of forces. I am occan among all waters."},
{"c": "6.32", "n": "25", "i": 28946, "v": "महर्षीणां भृगुरहं गिरामस्म्येकमक्षरम् । यज्ञानां जपयज्ञोऽस्मि स्थावराणां हिमालयः ॥", "md": "I am Bhrigu among the great Rishis, I am Om among all words, I am Tapa Sacrifice among all sacrifices. I am the Himalaya among mountains."},
{"c": "6.32", "n": "26", "i": 28947, "v": "अश्वत्थः सर्ववृक्षाणां देवर्षीणां च नारदः । गन्धर्वाणां चित्ररथः सिद्धानां कपिलो मुनिः ॥", "md": "And the fig tree among all trees; I am Narada among celestial Rishis, and Chitraratha among Gandharvas. I un Kapila among all ascetics successful in Yoga."},
{"c": "6.32", "n": "27", "i": 28948, "v": "उच्चैःश्रवसमश्वानां विद्धि माममृतोद्भवम् । ऐरावतं गजेन्द्राणां नराणां च नराधिपम् ॥", "md": "Know me to be Uchaishrava among all horses, produced by the churning for ambrosia, and Airavata among the great elephants. I am king among men."},
{"c": "6.32", "n": "28", "i": 28949, "v": "आयुधानामहं वज्रं धेनूनामस्मि कामधुक् । प्रजनश्चास्मि कन्दर्पः सर्पाणामस्मि वासुकिः ॥", "md": "I am thunder among weapons; I am Kamadhuka among cows; I am Kandarpa that generates. I am Vasuki among serpents;"},
{"c": "6.32", "n": "29", "i": 28950, "v": "अनन्तश्चास्मि नागानां वरुणो यादसामहम् । पितॄणामर्यमा चास्मि यमः संयमतामहम् ॥", "md": "I am Ananta among Nags. I am Varuna among aquatic beings, I am Aryaman among the Pitris and Yama among the dispensers of justice and punishment."},
{"c": "6.32", "n": "30", "i": 28951, "v": "प्रह्लादश्चास्मि दैत्यानां कालः कलयतामहम् । मृगाणां च मृगेन्द्रोऽहं वैनतेयश्च पक्षिणाम् ॥", "md": "I am Pralhada among Daityas, and the Kala among those who count. I am lion among the beasts of prey, and Garuda among birds."},
{"c": "6.32", "n": "31", "i": 28952, "v": "पवनः पवतामस्मि रामः शस्त्रभृतामहम् । झषाणां मकरश्चास्मि स्रोतसामस्मि जाह्नवी ॥", "md": "I am the wind among those that move, Rama among the wielders of weapons. I am Makara among fishes, I am the Ganges among all rivers and streams."},
{"c": "6.32", "n": "32", "i": 28953, "v": "सर्गाणामादिरन्तश्च मध्यं चैवाहमर्जुन । अध्यात्मविद्या विद्यानां वादः प्रवदतामहम् ॥", "md": "O Arjuna, I am the beginning, the middle and the end of all created things. I am the knowledge of the supreme Self among all kinds of knowledge, and I am the argument of all debtors."},
{"c": "6.32", "n": "33", "i": 28954, "v": "अक्षराणामकारोऽस्मि द्वंद्वः सामासिकस्य च । अहमेवाक्षयः कालो धाताहं विश्वतोमुखः ॥", "md": "I am the first letter of the Alphabet and Dvandva (copulative) among all Samasa (compounds). I am the Eternal Time, I am the Creator with face turned to every side."},
{"c": "6.32", "n": "34", "i": 28955, "v": "मृत्युः सर्वहरश्चाहमुद्भवश्च भविष्यताम् । कीर्तिः श्रीर्वाक्च नारीणां स्मृतिर्मेधा धृतिः क्षमा ॥", "md": "I am the Source of all that is to be. Among females, I am Fame, Fortune, Speech, Memory, Intellect, Courage, and Forgiveness."},
{"c": "6.32", "n": "35", "i": 28956, "v": "बृहत्साम तथा साम्नां गायत्री छन्दसामहम् । मासानां मार्गशीर्षोऽहमृतूनां कुसुमाकरः ॥", "md": "I am Brihata Saman among Samnas, and Gayatri among meters. I am Margashirsha among months, and among seasons I am the spring that is full of flowers."},
{"c": "6.32", "n": "36", "i": 28957, "v": "द्यूतं छलयतामस्मि तेजस्तेजस्विनामहम् । जयोऽस्मि व्यवसायोऽस्मि सत्त्वं सत्त्ववतामहम् ॥", "md": "I am the dice-game among cheats, I am the glory among the glories. I am victory, I am industry, I am the goodness of the good."},
{"c": "6.32", "n": "37", "i": 28958, "v": "वृष्णीनां वासुदेवोऽस्मि पाण्डवानां धनंजयः । मुनीनामप्यहं व्यासः कवीनामुशना कविः ॥", "md": "I am Vasudeva among Vrishnis and Arjuna among the Pandavas. I am Vyasa among Rishis, and Ushanas among the Seers."},
{"c": "6.32", "n": "38", "i": 28959, "v": "दण्डो दमयतामस्मि नीतिरस्मि जिगीषताम् । मौनं चैवास्मि गुह्यानां ज्ञानं ज्ञानवतामहम् ॥", "md": "I am the rod of the chastisers, and the policy of those that seek victory. I am silence in secrets, and the knowledge of the learned."},
{"c": "6.32", "n": "39", "i": 28960, "v": "यच्चापि सर्वभूतानां बीजं तदहमर्जुन । न तदस्ति विना यत्स्यान्मया भूतं चराचरम् ॥", "md": "I am, O Arjuna, that which is the seed of all things. There is nothing movable or immovable which can exist without Me."},
{"c": "6.32", "n": "40", "i": 28961, "v": "नान्तोऽस्ति मम दिव्यानां विभूतीनां परंतप । एष तूद्देशतः प्रोक्तो विभूतेर्विस्तरो मया ॥", "md": "O terror of foes, there is no end of my divine emanations; the extent of my emanations in part has only been declared to you to cite instances."},
{"c": "6.32", "n": "41", "i": 28962, "v": "यद्यद्विभूतिमत्सत्त्वं श्रीमदूर्जितमेव वा । तत्तदेवावगच्छ त्वं मम तेजोंशसंभवम् ॥", "md": "Whatever thing there is of power of glory or splendor, know them to be produced from portions of my energy."},
{"c": "6.32", "n": "42", "i": 28963, "v": "अथ वा बहुनैतेन किं ज्ञातेन तवार्जुन । विष्टभ्याहमिदं कृत्स्नमेकांशेन स्थितो जगत् ॥", "md": "O Arjuna, what have you to do, knowing all this at large? Know, I stand supporting this entire universe with only a portion of my Self."},
{"c": "6.33", "t": "अर्जुन उवाच ।"},
{"c": "6.33", "n": "1", "i": 28964, "v": "मदनुग्रहाय परमं गुह्यमध्यात्मसंज्ञितम् । यत्त्वयोक्तं वचस्तेन मोहोऽयं विगतो मम ॥", "md": "Arjuna said The excellent and mysterious words, relating to the Supreme Self and the individual Self, which you have spoken to me, have removed my delusion."},
{"c": "6.33", "n": "2", "i": 28965, "v": "भवाप्ययौ हि भूतानां श्रुतौ विस्तरशो मया । त्वत्तः कमलपत्राक्ष माहात्म्यमपि चाव्ययम् ॥", "md": "O lotus-eyed one, I have heard elaborately from you the mystery of production and dissolution of things, and also about your inexhaustible greatness."},
{"c": "6.33", "n": "3", "i": 28966, "v": "एवमेतद्यथात्थ त्वमात्मानं परमेश्वर । द्रष्टुमिच्छामि ते रूपमैश्वरं पुरुषोत्तम ॥", "md": "O great Lord, what you have said yourself is even so (perfectly true). I desire to see, O best of beings, your divine form."},
{"c": "6.33", "n": "4", "i": 28967, "v": "मन्यसे यदि तच्छक्यं मया द्रष्टुमिति प्रभो । योगेश्वर ततो मे त्वं दर्शयात्मानमव्ययम् ॥", "md": "If, O Lord, you think that I am competent to see that form, then, O Lord of mystic powers, show me your inexhaustible form."},
{"c": "6.33", "t": "श्रीभगवानुवाच ।"},
{"c": "6.33", "n": "5", "i": 28968, "v": "पश्य मे पार्थ रूपाणि शतशोऽथ सहस्रशः । नानाविधानि दिव्यानि नानावर्णाकृतीनि च ॥", "md": "The great One said Behold, Partha, my forms by hundreds and thousands. They are various divine, and different in colour and form."},
{"c": "6.33", "n": "6", "i": 28969, "v": "पश्यादित्यान्वसून्रुद्रानश्विनौ मरुतस्तथा । बहून्यदृष्टपूर्वाणि पश्याश्चर्याणि भारत ॥", "md": "Behold the Adityas, the Vasus, the Rudras, the Ashvins and the Maruts. Behold, 0 Bharata, innumerable wonders, not seen by you before."},
{"c": "6.33", "n": "7", "i": 28970, "v": "इहैकस्थं जगत्कृत्स्नं पश्याद्य सचराचरम् । मम देहे गुडाकेश यच्चान्यद्द्रष्टुमिच्छसि ॥", "md": "Behold, Gudakesha, the entire universe of movable and immovable and whatever else you wish to see, all collected together in my this body."},
{"c": "6.33", "n": "8", "i": 28971, "v": "न तु मां शक्यसे द्रष्टुमनेनैव स्वचक्षुषा । दिव्यं ददामि ते चक्षुः पश्य मे योगमैश्वरम् ॥", "md": "But you are not fit to see Me with your these eyes. Therefore, I give you divine sight. Behold now my great mystic nature."},
{"c": "6.33", "t": "संजय उवाच ।"},
{"c": "6.33", "n": "9", "i": 28972, "v": "एवमुक्त्वा ततो राजन्महायोगेश्वरो हरिः । दर्शयामास पार्थाय परमं रूपमैश्वरम् ॥", "md": "Sanjaya continued O great king, having said this, the mighly lord of mystic powers, Hari, revealed to Partha his great divine form."},
{"c": "6.33", "n": "10", "i": 28973, "v": "अनेकवक्त्रनयनमनेकाद्भुतदर्शनम् । अनेकदिव्याभरणं दिव्यानेकोद्यतायुधम् ॥", "md": "With many mouths and eyes, with many wonderful aspects, with many celestial ornaments, with many upraised celestial weapons."},
{"c": "6.33", "n": "11", "i": 28974, "v": "दिव्यमाल्याम्बरधरं दिव्यगन्धानुलेपनम् । सर्वाश्चर्यमयं देवमनन्तं विश्वतोमुखम् ॥", "md": "Adorned with celestial garlands and robes, embalmed with celestial fragrance, and full of every wonder; it is resplendent and infinite with faces turned on all sides."},
{"c": "6.33", "n": "12", "i": 28975, "v": "दिवि सूर्यसहस्रस्य भवेद्युगपदुत्थिता । यदि भाः सदृशी सा स्याद्भासस्तस्य महात्मनः ॥", "md": "If splendor of one thousand suns burst forth all at once in the sky, that would be something like the splendor of that great one."},
{"c": "6.33", "n": "13", "i": 28976, "v": "तत्रैकस्थं जगत्कृत्स्नं प्रविभक्तमनेकधा । अपश्यद्देवदेवस्य शरीरे पाण्डवस्तदा ॥", "md": "Then the son of Pandu (Arjuna) saw the entire universe, divided and subdivided into many parts, but all collected together in the body of that God of all gods."},
{"c": "6.33", "n": "14", "i": 28977, "v": "ततः स विस्मयाविष्टो हृष्टरोमा धनंजयः । प्रणम्य शिरसा देवं कृताञ्जलिरभाषत ॥", "md": "Then filled with amazement, Dhananjaya, with his hairs standing on end, his head lowly bowed down and his hands joined together, addressed the great God thus:"},
{"c": "6.33", "t": "अर्जुन उवाच ।"},
{"c": "6.33", "n": "15", "i": 28978, "v": "पश्यामि देवांस्तव देव देहे; सर्वांस्तथा भूतविशेषसंघान् । ब्रह्माणमीशं कमलासनस्थ;मृषींश्च सर्वानुरगांश्च दिव्यान् ॥", "md": "Arjuna said I behold, O Great God, all the celestial and all the varied hosts of creatures. I behold Brahma seated on his lotus-seat; I behold all the great Rishis and divine Nagas."},
{"c": "6.33", "n": "16", "i": 28979, "v": "अनेकबाहूदरवक्त्रनेत्रं; पश्यामि त्वा सर्वतोऽनन्तरूपम् । नान्तं न मध्यं न पुनस्तवादिं; पश्यामि विश्वेश्वर विश्वरूप ॥", "md": "O you of infinite forms, I behold you on every side with innumerable arms, bellies, mouths, and eyes. O Lord of the universe, O you of universal form I do see neither your end, nor middle, nor the beginning."},
{"c": "6.33", "n": "17", "i": 28980, "v": "किरीटिनं गदिनं चक्रिणं च; तेजोराशिं सर्वतो दीप्तिमन्तम् । पश्यामि त्वां दुर्निरीक्ष्यं समन्ता;द्दीप्तानलार्कद्युतिमप्रमेयम् ॥", "md": "I behold you immeasurable, you whom it is difficult to look at. I behold you bearing your diadem, mace and discus glowing on all sides, possessing a mass of energy, and being subdued with the effulgence of the blazing fire of the sun."},
{"c": "6.33", "n": "18", "i": 28981, "v": "त्वमक्षरं परमं वेदितव्यं; त्वमस्य विश्वस्य परं निधानम् । त्वमव्ययः शाश्वतधर्मगोप्ता; सनातनस्त्वं पुरुषो मतो मे ॥", "md": "You are imperishable and the Supreme object of this universe. You are undecaying and the guardian of everlasting virtue. I find you the eternal great Being."},
{"c": "6.33", "n": "19", "i": 28982, "v": "अनादिमध्यान्तमनन्तवीर्य;मनन्तबाहुं शशिसूर्यनेत्रम् । पश्यामि त्वां दीप्तहुताशवक्त्रं; स्वतेजसा विश्वमिदं तपन्तम् ॥", "md": "I behold you without beginning, middle and end. I behold you possessing infinite prowess and innumerable arms, having the sun and the moon as your two eyes, and the blazing fire as your mouth; I behold you heating the universe with your own great energy."},
{"c": "6.33", "n": "20", "i": 28983, "v": "द्यावापृथिव्योरिदमन्तरं हि; व्याप्तं त्वयैकेन दिशश्च सर्वाः । दृष्ट्वाद्भुतं रूपमिदं तवोग्रं; लोकत्रयं प्रव्यथितं महात्मन् ॥", "md": "The space between heaven and earth and all the points of the horizon are pervaded by you alone. The three worlds tremble, O supreme Self, at the sight of your this marvelous and fierce form."},
{"c": "6.33", "n": "21", "i": 28984, "v": "अमी हि त्वा सुरसंघा विशन्ति; केचिद्भीताः प्राञ्जलयो गृणन्ति । स्वस्तीत्युक्त्वा महर्षिसिद्धसंघाः; स्तुवन्ति त्वां स्तुतिभिः पुष्कलाभिः ॥", "md": "Hosts of celestial enter into you, some perhaps being afraid pray with joined hands, saying Hail to thee. Hosts of great Rishis and Siddhyas praise you with innumerable hymns of praise."},
{"c": "6.33", "n": "22", "i": 28985, "v": "रुद्रादित्या वसवो ये च साध्या; विश्वेऽश्विनौ मरुतश्चोष्मपाश्च । गन्धर्वयक्षासुरसिद्धसंघा; वीक्षन्ते त्वा विस्मिताश्चैव सर्वे ॥", "md": "The Rudras, the Adityas, the Vasus, the Sadhyas, the Visvas, the Ashvins, the Maruts, the Ushmapas, the Gandharvas, the Yakshas, the Asuras, and hosts of Siddhyas see you; and they are all amazed."},
{"c": "6.33", "n": "23", "i": 28986, "v": "रूपं महत्ते बहुवक्त्रनेत्रं; महाबाहो बहुबाहूरुपादम् । बहूदरं बहुदंष्ट्राकरालं; दृष्ट्वा लोकाः प्रव्यथितास्तथाहम् ॥", "md": "O mighty-armed, all creatures frightened, and I am seeing also your mighty form with many mouths and eyes, with innumerable arms, things, feet and bellies, and terrible on account of many tusks."},
{"c": "6.33", "n": "24", "i": 28987, "v": "नभःस्पृशं दीप्तमनेकवर्णं; व्यात्ताननं दीप्तविशालनेत्रम् । दृष्ट्वा हि त्वां प्रव्यथितान्तरात्मा; धृतिं न विन्दामि शमं च विष्णो ॥", "md": "I can no longer command courage or enjoy peace of mind, seeing your mighty forin which are is touching the very skies, which is fiery radiant, many winged, widely open mouthed and with large and blazing eyes."},
{"c": "6.33", "n": "25", "i": 28988, "v": "दंष्ट्राकरालानि च ते मुखानि; दृष्ट्वैव कालानलसंनिभानि । दिशो न जाने न लभे च शर्म; प्रसीद देवेश जगन्निवास ॥", "md": "Seeing your mouth terrible with tusks and fearful as the all-destroying Fire at the final end of the Yuga, I cannot recognize the points of the horizon or command my peace of mind."},
{"c": "6.33", "n": "26", "i": 28989, "v": "अमी च त्वां धृतराष्ट्रस्य पुत्राः; सर्वे सहैवावनिपालसंघैः । भीष्मो द्रोणः सूतपुत्रस्तथासौ; सहास्मदीयैरपि योधमुख्यैः ॥", "md": "All the son of Dhritarashtra, together with the host of kings, Bhishma Drona and Suta's son, Karna, with even the principle warriors of our side."},
{"c": "6.33", "n": "27", "i": 28990, "v": "वक्त्राणि ते त्वरमाणा विशन्ति; दंष्ट्राकरालानि भयानकानि । केचिद्विलग्ना दशनान्तरेषु; संदृश्यन्ते चूर्णितैरुत्तमाङ्गैः ॥", "md": "Are quickly entering your terrible mouths, rendered more terrible by they tusks. Some, with their heads crushed, stick at the interstices of your teeth"},
{"c": "6.33", "n": "28", "i": 28991, "v": "यथा नदीनां बहवोऽम्बुवेगाः; समुद्रमेवाभिमुखा द्रवन्ति । तथा तवामी नरलोकवीरा; विशन्ति वक्त्राण्यभिविज्वलन्ति ॥", "md": "As many currents of waters, flowing through different channels, roll rapidly into the ocean, so these heroes of the world enter into your blazing mouth."},
{"c": "6.33", "n": "29", "i": 28992, "v": "यथा प्रदीप्तं ज्वलनं पतंगा; विशन्ति नाशाय समृद्धवेगाः । तथैव नाशाय विशन्ति लोका;स्तवापि वक्त्राणि समृद्धवेगाः ॥", "md": "As insects for their own destruction rush in increasing speed into the blazing fire, so these men, with unceasing speed enter into your mouth for their own destruction."},
{"c": "6.33", "n": "30", "i": 28993, "v": "लेलिह्यसे ग्रसमानः समन्ता;ल्लोकान्समग्रान्वदनैर्ज्वलद्भिः । तेजोभिरापूर्य जगत्समग्रं; भासस्तवोग्राः प्रतपन्ति विष्णो ॥", "md": "Devouring all these men from every side, you lick them with your flaming mouths. O Vishnu, your fcarful splendor, filling the whole universe with your great energy, heat everything."},
{"c": "6.33", "n": "31", "i": 28994, "v": "आख्याहि मे को भवानुग्ररूपो; नमोऽस्तु ते देववर प्रसीद । विज्ञातुमिच्छामि भवन्तमाद्यं; न हि प्रजानामि तव प्रवृत्तिम् ॥", "md": "Tell me who are you with this fearful form. I bow down my head to you; be gracious to me, O chief of the gods. I desire to know you, Primeval One; for I do not understand your actions."},
{"c": "6.33", "t": "श्रीभगवानुवाच ।"},
{"c": "6.33", "n": "32", "i": 28995, "v": "कालोऽस्मि लोकक्षयकृत्प्रवृद्धो; लोकान्समाहर्तुमिह प्रवृत्तः । ऋतेऽपि त्वा न भविष्यन्ति सर्वे; येऽवस्थिताः प्रत्यनीकेषु योधाः ॥", "md": "The Great One said I am (now) the full manifestation of Death, the Destroyer of the worlds. All these warriors, standing in different divisions, will cease to be, even if you do not kill them."},
{"c": "6.33", "n": "33", "i": 28996, "v": "तस्मात्त्वमुत्तिष्ठ यशो लभस्व; जित्वा शत्रून्भुङ्क्ष्व राज्यं समृद्धम् । मयैवैते निहताः पूर्वमेव; निमित्तमात्रं भव सव्यसाचिन् ॥", "md": "Therefore, arise and gain glory Vanquishing the foe, enjoy this great kingdom. All these men are already slain by me. Be my instrument only."},
{"c": "6.33", "n": "34", "i": 28997, "v": "द्रोणं च भीष्मं च जयद्रथं च; कर्णं तथान्यानपि योधवीरान् । मया हतांस्त्वं जहि मा व्यथिष्ठा; युध्यस्व जेतासि रणे सपत्नान् ॥", "md": "Kill Drona, Bhishma, Jayadratha, Karna and all these brave warriors, they are already killed by me. Do not be dismayed. Fight, you will conquer your foes in battle."},
{"c": "6.33", "t": "संजय उवाच ।"},
{"c": "6.33", "n": "35", "i": 28998, "v": "एतच्छ्रुत्वा वचनं केशवस्य; कृताञ्जलिर्वेपमानः किरीटी । नमस्कृत्वा भूय एवाह कृष्णं; सगद्गदं भीतभीतः प्रणम्य ॥", "md": "Sanjaya said Hearing these words the diadem decked Arjuna, trembling, and with joined hands, bowed to Krishna. Making his salutations, overwhelmed with fear, he once more with choked voice said to him."},
{"c": "6.33", "t": "अर्जुन उवाच ।"},
{"c": "6.33", "n": "36", "i": 28999, "v": "स्थाने हृषीकेश तव प्रकीर्त्या; जगत्प्रहृष्यत्यनुरज्यते च । रक्षांसि भीतानि दिशो द्रवन्ति; सर्वे नमस्यन्ति च सिद्धसंघाः ॥", "md": "Arjuna said It is quite natural, O Hrishikesha, that the universe is delighted and charmed in singing your praise, and Rakshasas are scattered away in fear and hosts of Siddhyas are bowing (at your feet)."},
{"c": "6.33", "n": "37", "i": 29000, "v": "कस्माच्च ते न नमेरन्महात्म;न्गरीयसे ब्रह्मणोऽप्यादिकर्त्रे । अनन्त देवेश जगन्निवास; त्वमक्षरं सदसत्तत्परं यत् ॥", "md": "And why should they not bow down to you, O Supreme Self, for you are greater than Brahma, you are the primal Cause. O Infinite One, O God of the gods, O Refuge of the universe, you are indestructible, you are that which is and that which is not, and that which is beyond both the existent and non-existence."},
{"c": "6.33", "n": "38", "i": 29001, "v": "त्वमादिदेवः पुरुषः पुराण;स्त्वमस्य विश्वस्य परं निधानम् । वेत्तासि वेद्यं च परं च धाम; त्वया ततं विश्वमनन्तरूप ॥", "md": "You are the First God, the Ancient Being; you are the Supreme Refuge of the world. You are the Knower and the Object to be known; you are the highest abode. O Infinite One, the whole universe is pervaded by you."},
{"c": "6.33", "n": "39", "i": 29002, "v": "वायुर्यमोऽग्निर्वरुणः शशाङ्कः; प्रजापतिस्त्वं प्रपितामहश्च । नमो नमस्तेऽस्तु सहस्रकृत्वः; पुनश्च भूयोऽपि नमो नमस्ते ॥", "md": "You are Vayu, Yama, Agni, Varuna, Chandra, Prajapati and Grandsire. I bow down my head to you a thousand times. Again and yet again I bow down my head to you."},
{"c": "6.33", "n": "40", "i": 29003, "v": "नमः पुरस्तादथ पृष्ठतस्ते; नमोऽस्तु ते सर्वत एव सर्व । अनन्तवीर्यामितविक्रमस्त्वं; सर्वं समाप्नोषि ततोऽसि सर्वः ॥", "md": "My salutation to you in front; my salutation to your from behind. O you All, my salutation to you from every side. You are all, your cnergy infinite, your prowess immeasurable; you embrace all."},
{"c": "6.33", "n": "41", "i": 29004, "v": "सखेति मत्वा प्रसभं यदुक्तं; हे कृष्ण हे यादव हे सखेति । अजानता महिमानं तवेदं; मया प्रमादात्प्रणयेन वापि ॥", "md": "O Krishna, O Yadava, O friend, O undecaying One, O Infinite one, I beg your pardon for whatever has been said carelessly by me, and whatever disrespect has been shown to you not knowing your greatness, and considering you friend from want of judgment or from love, either out of mirth or on occasions of play lying, sitting or at meals, while alone or in the presence of others."},
{"c": "6.33", "n": "42", "i": 29005, "v": "यच्चावहासार्थमसत्कृतोऽसि; विहारशय्यासनभोजनेषु । एकोऽथ वाप्यच्युत तत्समक्षं; तत्क्षामये त्वामहमप्रमेयम् ॥"},
{"c": "6.33", "n": "43", "i": 29006, "v": "पितासि लोकस्य चराचरस्य; त्वमस्य पूज्यश्च गुरुर्गरीयान् । न त्वत्समोऽस्त्यभ्यधिकः कुतोऽन्यो; लोकत्रयेऽप्यप्रतिमप्रभाव ॥", "md": "You are the Father of the universe, of movable and immovable; you are the great Master deserving of all worship. There is none equal to you. How can there be one greater than you whose power is matchless in these worlds."},
{"c": "6.33", "n": "44", "i": 29007, "v": "तस्मात्प्रणम्य प्रणिधाय कायं; प्रसादये त्वामहमीशमीड्यम् । पितेव पुत्रस्य सखेव सख्युः; प्रियः प्रियायार्हसि देव सोढुम् ॥", "md": "Therefore, O Lord, O adorable One, bowing to you, prostrating before you, I ask your grace. You should overlook my faults, O God,, as father does his son's a friend his friend's a lover his lover's."},
{"c": "6.33", "n": "45", "i": 29008, "v": "अदृष्टपूर्वं हृषितोऽस्मि दृष्ट्वा; भयेन च प्रव्यथितं मनो मे । तदेव मे दर्शय देव रूपं; प्रसीद देवेश जगन्निवास ॥", "md": "Seeing your this form unseen before, I have been delighted, but my mind has been frightened. Show me your ordinary form. O God. Be gracious, O Lord of the gods, O Refuge of the universe"},
{"c": "6.33", "n": "46", "i": 29009, "v": "किरीटिनं गदिनं चक्रहस्त;मिच्छामि त्वां द्रष्टुमहं तथैव । तेनैव रूपेण चतुर्भुजेन; सहस्रबाहो भव विश्वमूर्ते ॥", "md": "I desire to see you as before, with diadem, discus and mace. O you of thousand arms, O you of universal form, be of that four armed form."},
{"c": "6.33", "t": "श्रीभगवानुवाच ।"},
{"c": "6.33", "n": "47", "i": 29010, "v": "मया प्रसन्नेन तवार्जुनेदं; रूपं परं दर्शितमात्मयोगात् । तेजोमयं विश्वमनन्तमाद्यं; यन्मे त्वदन्येन न दृष्टपूर्वम् ॥", "md": "The great One said Being pleased with you, O Arjuna, I have by my mystic powers, shown to you this my Supreme form, glorious, universal, infinite and Primeval, which has been seen by none before, except now by you."},
{"c": "6.33", "n": "48", "i": 29011, "v": "न वेदयज्ञाध्ययनैर्न दानै;र्न च क्रियाभिर्न तपोभिरुग्रैः । एवंरूपः शक्य अहं नृलोके; द्रष्टुं त्वदन्येन कुरुप्रवीर ॥", "md": "Except by you only, O Kuru warrior, I cannot be seen in this form by any one in this word, not even by the study of the Vedas, or by sacrifices, gifts, actions or severest penances."},
{"c": "6.33", "n": "49", "i": 29012, "v": "मा ते व्यथा मा च विमूढभावो; दृष्ट्वा रूपं घोरमीदृङ्ममेदम् । व्यपेतभीः प्रीतमनाः पुनस्त्वं; तदेव मे रूपमिदं प्रपश्य ॥", "md": "Have no fear or perplexity of mind at seeing my this fearful form. Freed from fear, with a joyful heart, behold my other form."},
{"c": "6.33", "t": "संजय उवाच ।"},
{"c": "6.33", "n": "50", "i": 29013, "v": "इत्यर्जुनं वासुदेवस्तथोक्त्वा; स्वकं रूपं दर्शयामास भूयः । आश्वासयामास च भीतमेनं; भूत्वा पुनः सौम्यवपुर्महात्मा ॥", "md": "Sanjaya said Having said all this to Arjuna, Vasudeva once more showed him his own ordinary form. The high-souled One, once more assuming his gentle form, comforted Arjuna who was much agitated."},
{"c": "6.33", "t": "अर्जुन उवाच ।"},
{"c": "6.33", "n": "51", "i": 29014, "v": "दृष्ट्वेदं मानुषं रूपं तव सौम्यं जनार्दन । इदानीमस्मि संवृत्तः सचेताः प्रकृतिं गतः ॥", "md": "Arjuna said Seeing your this gentle human form, o Janardana, I have come to my right mind and to my normal state."},
{"c": "6.33", "t": "श्रीभगवानुवाच ।"},
{"c": "6.33", "n": "52", "i": 29015, "v": "सुदुर्दर्शमिदं रूपं दृष्टवानसि यन्मम । देवा अप्यस्य रूपस्य नित्यं दर्शनकाङ्क्षिणः ॥", "md": "The great one said 'The form of mine, which you have (just now) seen, is difficult to be seen. Even the celestial are always eager to see my this great form."},
{"c": "6.33", "n": "53", "i": 29016, "v": "नाहं वेदैर्न तपसा न दानेन न चेज्यया । शक्य एवंविधो द्रष्टुं दृष्टवानसि मां यथा ॥", "md": "Not by the study of the Vedas, not by penances, gifts or sacrifices, can I be seen in this form of mine which you have seen."},
{"c": "6.33", "n": "54", "i": 29017, "v": "भक्त्या त्वनन्यया शक्य अहमेवंविधोऽर्जुन । ज्ञातुं द्रष्टुं च तत्त्वेन प्रवेष्टुं च परंतप ॥", "md": "But by exclusive devotion to me, O Arjuna, O chastiser of foes, I can, in this form, be known, truly seen and attained to."},
{"c": "6.33", "n": "55", "i": 29018, "v": "मत्कर्मकृन्मत्परमो मद्भक्तः सङ्गवर्जितः । निर्वैरः सर्वभूतेषु यः स मामेति पाण्डव ॥", "md": "O Arjuna, he who does everything for Me, who has only Me for his supreme objects, who has only Me for his supreme objects, who is freed from all attachments and who is without enmity towards any beings, comes to Me."},
{"c": "6.34", "t": "अर्जुन उवाच ।"},
{"c": "6.34", "n": "1", "i": 29019, "v": "एवं सततयुक्ता ये भक्तास्त्वां पर्युपासते । ये चाप्यक्षरमव्यक्तं तेषां के योगवित्तमाः ॥", "md": "Arjuna said Of those worshipers, who constantly adore you and who mediate on you as Imperishable and Unmanifest, who are the best acquainted with devotion?"},
{"c": "6.34", "t": "श्रीभगवानुवाच ।"},
{"c": "6.34", "n": "2", "i": 29020, "v": "मय्यावेश्य मनो ये मां नित्ययुक्ता उपासते । श्रद्धया परयोपेतास्ते मे युक्ततमा मताः ॥", "md": "The great One said Those that constantly adore me, fixing their minds on me, and being endued with the highest faith, are considered by me as men having the greatest devotion."},
{"c": "6.34", "n": "3", "i": 29021, "v": "ये त्वक्षरमनिर्देश्यमव्यक्तं पर्युपासते । सर्वत्रगमचिन्त्यं च कूटस्थमचलं ध्रुवम् ॥", "md": "Those, however, who worship the Imperishable, the All pervading, Inconceivable, the Indifferent, the Immutable, the Eternal."},
{"c": "6.34", "n": "4", "i": 29022, "v": "संनियम्येन्द्रियग्रामं सर्वत्र समबुद्धयः । ते प्राप्नुवन्ति मामेव सर्वभूतहिते रताः ॥", "md": "Who, restraining the entire groups of senses, are equal-minded in respect of all things, and are engaged in doing good to all creature, come to Me."},
{"c": "6.34", "n": "5", "i": 29023, "v": "क्लेशोऽधिकतरस्तेषामव्यक्तासक्तचेतसाम् । अव्यक्ता हि गतिर्दुःखं देहवद्भिरवाप्यते ॥", "md": "Difficulty to attain me is greater to those who seek for the Unmanifest, for, the way to the Unmanifest is hard to find by man."},
{"c": "6.34", "n": "6", "i": 29024, "v": "ये तु सर्वाणि कर्माणि मयि संन्यस्य मत्पराः । अनन्येनैव योगेन मां ध्यायन्त उपासते ॥", "md": "I, without delay, become deliver from the ocean of this world of those, who, reposing all actions on Me and considering Me the highest object of attainment, worship Me, mediating on Me with exclusive devotion, and fixing their minds on Me."},
{"c": "6.34", "n": "7", "i": 29025, "v": "तेषामहं समुद्धर्ता मृत्युसंसारसागरात् । भवामि नचिरात्पार्थ मय्यावेशितचेतसाम् ॥", "md": "I, without delay, become deliver from the ocean of this world of those, who, reposing all actions on Me and considering Me the highest object of attainment, worship Me, mediating on Me with exclusive devotion, and fixing their minds on Me."},
{"c": "6.34", "n": "8", "i": 29026, "v": "मय्येव मन आधत्स्व मयि बुद्धिं निवेशय । निवसिष्यसि मय्येव अत ऊर्ध्वं न संशयः ॥", "md": "Fix your mind on Me alone, place your understanding also on Me, you will thus, after death, live in Me; there is not the least doubt in it."},
{"c": "6.34", "n": "9", "i": 29027, "v": "अथ चित्तं समाधातुं न शक्नोषि मयि स्थिरम् । अभ्यासयोगेन ततो मामिच्छाप्तुं धनंजय ॥", "md": "If, however, O Dhananjaya, you are unable thus to fix your mind on Me, then, try to obtain Me by devotion arising from continued application."},
{"c": "6.34", "n": "10", "i": 29028, "v": "अभ्यासेऽप्यसमर्थोऽसि मत्कर्मपरमो भव । मदर्थमपि कर्माणि कुर्वन्सिद्धिमवाप्स्यसि ॥", "md": "If you are not able even to have continued application, let your actions be performed for Me with your highest aim. For, by performing acts for My sake, you will attain to perfection."},
{"c": "6.34", "n": "11", "i": 29029, "v": "अथैतदप्यशक्तोऽसि कर्तुं मद्योगमाश्रितः । सर्वकर्मफलत्यागं ततः कुरु यतात्मवान् ॥", "md": "If even this you are unable to do, then resort to devotion in Me. Subduing your Self, abandon the desire for the fruits of actions."},
{"c": "6.34", "n": "12", "i": 29030, "v": "श्रेयो हि ज्ञानमभ्यासाज्ज्ञानाद्ध्यानं विशिष्यते । ध्यानात्कर्मफलत्यागस्त्यागाच्छान्तिरनन्तरम् ॥", "md": "Knowledge is superior to application; mediation is better than knowledge; abandonment of the desire for the fruits of action is better than mediation; place is the immediate result of such abandonment."},
{"c": "6.34", "n": "13", "i": 29031, "v": "अद्वेष्टा सर्वभूतानां मैत्रः करुण एव च । निर्ममो निरहंकारः समदुःखसुखः क्षमी ॥", "md": "He is dear to Me who has no hatred for anything, who is friendly and compassionate, who is free from egoism, who has no vanity, who is alike in pleasure and pain, who is forgiving, contented, always devoted, whose self is subdued, purpose is firm, mind and understanding are fixed on Me."},
{"c": "6.34", "n": "14", "i": 29032, "v": "संतुष्टः सततं योगी यतात्मा दृढनिश्चयः । मय्यर्पितमनोबुद्धिर्यो मद्भक्तः स मे प्रियः ॥", "md": "He is dear to Me who has no hatred for anything, who is friendly and compassionate, who is free from egoism, who has no vanity, who is alike in pleasure and pain, who is forgiving, contented, always devoted, whose self is subdued, purpose is firm, mind and understanding are fixed on Me."},
{"c": "6.34", "n": "15", "i": 29033, "v": "यस्मान्नोद्विजते लोको लोकान्नोद्विजते च यः । हर्षामर्षभयोद्वेगैर्मुक्तो यः स च मे प्रियः ॥", "md": "He is dear to Me, who is not troubled by the world, and the world is not troubled by him; and who is free from joy, fear and anxieties."},
{"c": "6.34", "n": "16", "i": 29034, "v": "अनपेक्षः शुचिर्दक्ष उदासीनो गतव्यथः । सर्वारम्भपरित्यागी यो मद्भक्तः स मे प्रियः ॥", "md": "He is dear to Me who is pure, diligent, unconcerned, and free from all distress, and desireless for the fruits of actions."},
{"c": "6.34", "n": "17", "i": 29035, "v": "यो न हृष्यति न द्वेष्टि न शोचति न काङ्क्षति । शुभाशुभपरित्यागी भक्तिमान्यः स मे प्रियः ॥", "md": "He is dear to Me who has no joy and no aversion, who neither grieves nor desire, who renounces both good and evil and who is full of faith in Me."},
{"c": "6.34", "n": "18", "i": 29036, "v": "समः शत्रौ च मित्रे च तथा मानावमानयोः । शीतोष्णसुखदुःखेषु समः सङ्गविवर्जितः ॥", "md": "He is dear to Me who is alike to friend and foc, in honour and dishonor, in cold and heat, in pleasure and pain, and who is free from attachments."},
{"c": "6.34", "n": "19", "i": 29037, "v": "तुल्यनिन्दास्तुतिर्मौनी संतुष्टो येन केनचित् । अनिकेतः स्थिरमतिर्भक्तिमान्मे प्रियो नरः ॥", "md": "He is dear to Me who is taciturn, who is contented with anything that come to him, who is homeless, steady-minded, full of faith, and to whom censure and praise are the same."},
{"c": "6.34", "n": "20", "i": 29038, "v": "ये तु धर्म्यामृतमिदं यथोक्तं पर्युपासते । श्रद्दधाना मत्परमा भक्तास्तेऽतीव मे प्रियाः ॥", "md": "Those who resort to this righteousness that leads to immortality, and which has been declared to you by Me, such devotees of faith, who regard Me as the highest object for attainment, are the most dear to Me\"."},
{"c": "6.35", "t": "श्रीभगवानुवाच ।"},
{"c": "6.35", "n": "1", "i": 29039, "v": "इदं शरीरं कौन्तेय क्षेत्रमित्यभिधीयते । एतद्यो वेत्ति तं प्राहुः क्षेत्रज्ञ इति तद्विदः ॥", "md": "The great One said This body, O son of Kunti, is called Kshetra. The learned call him who knows it, Kshetrajna."},
{"c": "6.35", "n": "2", "i": 29040, "v": "क्षेत्रज्ञं चापि मां विद्धि सर्वक्षेत्रेषु भारत । क्षेत्रक्षेत्रज्ञयोर्ज्ञानं यत्तज्ज्ञानं मतं मम ॥", "md": "Know me, O Bharata. as Kshetrajna in all Kshetras. I consider the knowledge of Kshetra and Kshetrajna to be the true knowledge."},
{"c": "6.35", "n": "3", "i": 29041, "v": "तत्क्षेत्रं यच्च यादृक्च यद्विकारि यतश्च यत् । स च यो यत्प्रभावश्च तत्समासेन मे शृणु ॥", "md": "Hear from Me in brief what is Kshetra what it is like, what changes it undergoes, and whence it comes. Know also what is Kshetrajna, and what are his powers."},
{"c": "6.35", "n": "4", "i": 29042, "v": "ऋषिभिर्बहुधा गीतं छन्दोभिर्विविधैः पृथक् । ब्रह्मसूत्रपदैश्चैव हेतुमद्भिर्विनिश्चितैः ॥", "md": "All this his, in many ways, been sung by many Rishis in various verses and well settled texts, full of reason and indicating Brahma."},
{"c": "6.35", "n": "5", "i": 29043, "v": "महाभूतान्यहंकारो बुद्धिरव्यक्तमेव च । इन्द्रियाणि दशैकं च पञ्च चेन्द्रियगोचराः ॥", "md": "The elements, egoism, intellect, Nature, ten senses, the mind, the five objects of senses."},
{"c": "6.35", "n": "6", "i": 29044, "v": "इच्छा द्वेषः सुखं दुःखं संघातश्चेतना धृतिः । एतत्क्षेत्रं समासेन सविकारमुदाहृतम् ॥", "md": "Desire, aversion, pleasure, pain, body consciousness, courage, all these five have been declared to be Kshetra in its modified form."},
{"c": "6.35", "n": "7", "i": 29045, "v": "अमानित्वमदम्भित्वमहिंसा क्षान्तिरार्जवम् । आचार्योपासनं शौचं स्थैर्यमात्मविनिग्रहः ॥", "md": "Purity, constancy, self-restraint, forgiveness, uprightness, absence of vanity, ostentation and egoism, abstention from fear, indifference to objects of senses, perception of misery and evil of birth, death decrepitude and disease."},
{"c": "6.35", "n": "8", "i": 29046, "v": "इन्द्रियार्थेषु वैराग्यमनहंकार एव च । जन्ममृत्युजराव्याधिदुःखदोषानुदर्शनम् ॥", "md": "Purity, constancy, self-restraint, forgiveness, uprightness, absence of vanity, ostentation and egoism, abstention from fear, indifference to objects of senses, perception of misery and evil of birth, death decrepitude and disease."},
{"c": "6.35", "n": "9", "i": 29047, "v": "असक्तिरनभिष्वङ्गः पुत्रदारगृहादिषु । नित्यं च समचित्तत्वमिष्टानिष्टोपपत्तिषु ॥", "md": "Freedom from attachinent, absence of love for son, wife, home and the rest and constant equanimity of heart in good and evil."},
{"c": "6.35", "n": "10", "i": 29048, "v": "मयि चानन्ययोगेन भक्तिरव्यभिचारिणी । विविक्तदेशसेवित्वमरतिर्जनसंसदि ॥", "md": "Unswerving devotion to Me without mediation on anything else, frequenting of lonely places and hatred for concourse of men."},
{"c": "6.35", "n": "11", "i": 29049, "v": "अध्यात्मज्ञाननित्यत्वं तत्त्वज्ञानार्थदर्शनम् । एतज्ज्ञानमिति प्रोक्तमज्ञानं यदतोऽन्यथा ॥", "md": "The firin knowledge of the relation between the great Self and the Individual Self, perception of the object of true knowledge, all this is called knowledge; and all that is contrary to this is called Ignorance."},
{"c": "6.35", "n": "12", "i": 29050, "v": "ज्ञेयं यत्तत्प्रवक्ष्यामि यज्ज्ञात्वामृतमश्नुते । अनादिमत्परं ब्रह्म न सत्तन्नासदुच्यते ॥", "md": "I shall now declare to you that which is the object of knowledge, and knowing which one obtains immortality. It is the Supreme Brahma, having no beginning, and who is neither existent nor non-existent."},
{"c": "6.35", "n": "13", "i": 29051, "v": "सर्वतःपाणिपादं तत्सर्वतोक्षिशिरोमुखम् । सर्वतःश्रुतिमल्लोके सर्वमावृत्य तिष्ठति ॥", "md": "His hands and feet are everywhere. His cyes, head, and face are everywhere. His ears are everywhere in the universe. He exists Occupying all things."},
{"c": "6.35", "n": "14", "i": 29052, "v": "सर्वेन्द्रियगुणाभासं सर्वेन्द्रियविवर्जितम् । असक्तं सर्वभृच्चैव निर्गुणं गुणभोक्तृ च ॥", "md": "Who, being devoid of the senses, is possessed of all the qualities of the senses, who sustains all things but has no attachment for any thing, who having no attributes, possesses all attributes,"},
{"c": "6.35", "n": "15", "i": 29053, "v": "बहिरन्तश्च भूतानामचरं चरमेव च । सूक्ष्मत्वात्तदविज्ञेयं दूरस्थं चान्तिके च तत् ॥", "md": "Who is within and without all creatures, immobile and mobile, who is not knowable, on account of his subtiety, who is remote yet near;"},
{"c": "6.35", "n": "16", "i": 29054, "v": "अविभक्तं च भूतेषु विभक्तमिव च स्थितम् । भूतभर्तृ च तज्ज्ञेयं ग्रसिष्णु प्रभविष्णु च ॥", "md": "Who, being undistributed in any thing, remain as if distributed in every thing; who is the sustainer of all beings, and the destroyer and the creator of all;"},
{"c": "6.35", "n": "17", "i": 29055, "v": "ज्योतिषामपि तज्ज्योतिस्तमसः परमुच्यते । ज्ञानं ज्ञेयं ज्ञानगम्यं हृदि सर्वस्य विष्ठितम् ॥", "md": "Who is the light of all luminous bodies, who is beyond all darkness; who is knowledge, the object of knowledge and the end of knowledge; who is seated in the hearts of all."},
{"c": "6.35", "n": "18", "i": 29056, "v": "इति क्षेत्रं तथा ज्ञानं ज्ञेयं चोक्तं समासतः । मद्भक्त एतद्विज्ञाय मद्भावायोपपद्यते ॥", "md": "Thus in brief Kshetra, Knowledge, and the object of knowledge are declared to you. Knowing all this, O my friend and devotee, attain to yoga (assimilation with Me)."},
{"c": "6.35", "n": "19", "i": 29057, "v": "प्रकृतिं पुरुषं चैव विद्ध्यनादी उभावपि । विकारांश्च गुणांश्चैव विद्धि प्रकृतिसंभवान् ॥", "md": "Know that Prakriti and Purusha are both without beginnings; and know all modifications (of matter) and all qualities (pleasures and pain &c.) spring from Prakriti (Nature)."},
{"c": "6.35", "n": "20", "i": 29058, "v": "कार्यकारणकर्तृत्वे हेतुः प्रकृतिरुच्यते । पुरुषः सुखदुःखानां भोक्तृत्वे हेतुरुच्यते ॥", "md": "Prakriti is the source of the workings of cases and effects. Prakriti is the source of the capacity of enjoying pleasures and pains."},
{"c": "6.35", "n": "21", "i": 29059, "v": "पुरुषः प्रकृतिस्थो हि भुङ्क्ते प्रकृतिजान्गुणान् । कारणं गुणसङ्गोऽस्य सदसद्योनिजन्मसु ॥", "md": "Self, dwelling in Nature (having a material body), enjoys the qualities that are born in Nature. The cause of the birth in good or in evil works is its connection with such qualities."},
{"c": "6.35", "n": "22", "i": 29060, "v": "उपद्रष्टानुमन्ता च भर्ता भोक्ता महेश्वरः । परमात्मेति चाप्युक्तो देहेऽस्मिन्पुरुषः परः ॥", "md": "The supreme Purusha in then (human) body is the surveyor, adviser, supporter, and enjoyer; he is the mighty Lord and Supreme Self."},
{"c": "6.35", "n": "23", "i": 29061, "v": "य एवं वेत्ति पुरुषं प्रकृतिं च गुणैः सह । सर्वथा वर्तमानोऽपि न स भूयोऽभिजायते ॥", "md": "He who thus knows Prakriti and Purusha with the qualities, in whatever state he may be, is never born again."},
{"c": "6.35", "n": "24", "i": 29062, "v": "ध्यानेनात्मनि पश्यन्ति केचिदात्मानमात्मना । अन्ये सांख्येन योगेन कर्मयोगेन चापरे ॥", "md": "Some by mediation see the Self in his(own) self by (his own)self by (his own) Self. Some again(see) by Sankhya Yoga and some again by Karma Yoga."},
{"c": "6.35", "n": "25", "i": 29063, "v": "अन्ये त्वेवमजानन्तः श्रुत्वान्येभ्य उपासते । तेऽपि चातितरन्त्येव मृत्युं श्रुतिपरायणाः ॥", "md": "Others again worship Him, hearing of Him from others, although they do not know this (Mystery of Yoga). Even these men, if devoted to what is heard of the true Knowledge, pass over death, (and attain to final emancipation)."},
{"c": "6.35", "n": "26", "i": 29064, "v": "यावत्संजायते किंचित्सत्त्वं स्थावरजङ्गमम् । क्षेत्रक्षेत्रज्ञसंयोगात्तद्विद्धि भरतर्षभ ॥", "md": "O best of the Bharata race, know whatever entity, movable and immovable comes into existence, it is out of the connection of Kshetra and Kshetrajna."},
{"c": "6.35", "n": "27", "i": 29065, "v": "समं सर्वेषु भूतेषु तिष्ठन्तं परमेश्वरम् । विनश्यत्स्वविनश्यन्तं यः पश्यति स पश्यति ॥", "md": "He sees truly who sees the supreme Lord alike in all beings and who sees the Imperishable in the perishable."},
{"c": "6.35", "n": "28", "i": 29066, "v": "समं पश्यन्हि सर्वत्र समवस्थितमीश्वरम् । न हिनस्त्यात्मनात्मानं ततो याति परां गतिम् ॥", "md": "For he who sees the Great Lord dwelling alike in every thing and every where, does not destroy himself by himself and thus reaches the highest goal."},
{"c": "6.35", "n": "29", "i": 29067, "v": "प्रकृत्यैव च कर्माणि क्रियमाणानि सर्वशः । यः पश्यति तथात्मानमकर्तारं स पश्यति ॥", "md": "He sees truly who sees all actions worked by Nature alone, and self not to be the doer."},
{"c": "6.35", "n": "30", "i": 29068, "v": "यदा भूतपृथग्भावमेकस्थमनुपश्यति । तत एव च विस्तारं ब्रह्म संपद्यते तदा ॥", "md": "When one sees the various entities existing in One, and the birth of every thing from that one, he is then said to attain to Brahma."},
{"c": "6.35", "n": "31", "i": 29069, "v": "अनादित्वान्निर्गुणत्वात्परमात्मायमव्ययः । शरीरस्थोऽपि कौन्तेय न करोति न लिप्यते ॥", "md": "This inexhaustible Supreme Self, O son of Kunti, without having beginning and without having attributes, does not act at all. It is in no way stained, even when it remains in (human body)."},
{"c": "6.35", "n": "32", "i": 29070, "v": "यथा सर्वगतं सौक्ष्म्यादाकाशं नोपलिप्यते । सर्वत्रावस्थितो देहे तथात्मा नोपलिप्यते ॥", "md": "As space for its subtility and as it is ubiquitous is never tainted, so Self stationed in every body, is never tainted."},
{"c": "6.35", "n": "33", "i": 29071, "v": "यथा प्रकाशयत्येकः कृत्स्नं लोकमिमं रविः । क्षेत्रं क्षेत्री तथा कृत्स्नं प्रकाशयति भारत ॥", "md": "As the single sun, O Bharata, lights up all this entire world, so Purusha lights up the entire sphere of matters."},
{"c": "6.35", "n": "34", "i": 29072, "v": "क्षेत्रक्षेत्रज्ञयोरेवमन्तरं ज्ञानचक्षुषा । भूतप्रकृतिमोक्षं च ये विदुर्यान्ति ते परम् ॥", "md": "Those who, by the eye of knowledge, know the distinction between Prakriti and Purusha, and the release from the nature of all entities, attain to the Supreme."},
{"c": "6.36", "t": "श्रीभगवानुवाच ।"},
{"c": "6.36", "n": "1", "i": 29073, "v": "परं भूयः प्रवक्ष्यामि ज्ञानानां ज्ञानमुत्तमम् । यज्ज्ञात्वा मुनयः सर्वे परां सिद्धिमितो गताः ॥", "md": "The Great one said “I shall again speak to you that great Science of all Sciences, that excellent Science, knowing which all the Rishis have attained to the highest (and final) emancipation from this body."},
{"c": "6.36", "n": "2", "i": 29074, "v": "इदं ज्ञानमुपाश्रित्य मम साधर्म्यमागताः । सर्गेऽपि नोपजायन्ते प्रलये न व्यथन्ति च ॥", "md": "Resorting to this great Science, and thus attaining to My Nature, men have no more rebirths, not even at the time of a new Creation. They are not disturbed even at the dissolution of the universe."},
{"c": "6.36", "n": "3", "i": 29075, "v": "मम योनिर्महद्ब्रह्म तस्मिन्गर्भं दधाम्यहम् । संभवः सर्वभूतानां ततो भवति भारत ॥", "md": "The Great Brahma is the womb in which I place the germ. Thence, O Bharata, take place the births of all beings."},
{"c": "6.36", "n": "4", "i": 29076, "v": "सर्वयोनिषु कौन्तेय मूर्तयः संभवन्ति याः । तासां ब्रह्म महद्योनिरहं बीजप्रदः पिता ॥", "md": "Whatever is born, O son of Kunti, of them is Brahma the womb, and I the seed-imparting Sire."},
{"c": "6.36", "n": "5", "i": 29077, "v": "सत्त्वं रजस्तम इति गुणाः प्रकृतिसंभवाः । निबध्नन्ति महाबाहो देहे देहिनमव्ययम् ॥", "md": "Sattva, Raja and Tama, these three qualities of Nature, O mighty-armed, bind down the Eternal Self in the body of beings."},
{"c": "6.36", "n": "6", "i": 29078, "v": "तत्र सत्त्वं निर्मलत्वात्प्रकाशकमनामयम् । सुखसङ्गेन बध्नाति ज्ञानसङ्गेन चानघ ॥", "md": "Amongst the three, Sattva from its untainted nature, from its being enlightening, and as it is free from misery, keeps the Self bound with the attachment of happiness and knowledge."},
{"c": "6.36", "n": "7", "i": 29079, "v": "रजो रागात्मकं विद्धि तृष्णासङ्गसमुद्भवम् । तन्निबध्नाति कौन्तेय कर्मसङ्गेन देहिनम् ॥", "md": "Raja, having desire for its essence, is born of thirst and attachment; therefore, O son of Kunti, it binds the embodied Self with the attachment of work."},
{"c": "6.36", "n": "8", "i": 29080, "v": "तमस्त्वज्ञानजं विद्धि मोहनं सर्वदेहिनाम् । प्रमादालस्यनिद्राभिस्तन्निबध्नाति भारत ॥", "md": "Tama is born of ignorance, and therefore it deludes all embodied selves. O Bharata, it binds the Self with error, indolence, and sleep."},
{"c": "6.36", "n": "9", "i": 29081, "v": "सत्त्वं सुखे सञ्जयति रजः कर्मणि भारत । ज्ञानमावृत्य तु तमः प्रमादे सञ्जयत्युत ॥", "md": "Sattva unites the Self with pleasure, Raja, with work; but O Bharata, Tama, shadowing knowledge, binds Self with error."},
{"c": "6.36", "n": "10", "i": 29082, "v": "रजस्तमश्चाभिभूय सत्त्वं भवति भारत । रजः सत्त्वं तमश्चैव तमः सत्त्वं रजस्तथा ॥", "md": "Sattva remains if Raja and Tama are repressed. Tame remains if Sattva and Raja are repressed' and, Oh Bharata, Raja remains if Tama and Sattva are repressed."},
{"c": "6.36", "n": "11", "i": 29083, "v": "सर्वद्वारेषु देहेऽस्मिन्प्रकाश उपजायते । ज्ञानं यदा तदा विद्याद्विवृद्धं सत्त्वमित्युत ॥", "md": "When in this body knowledge pervades all, then should one know that Sattva has been developed."},
{"c": "6.36", "n": "12", "i": 29084, "v": "लोभः प्रवृत्तिरारम्भः कर्मणामशमः स्पृहा । रजस्येतानि जायन्ते विवृद्धे भरतर्षभ ॥", "md": "When, O chief of Bharata's race, avarice, activity, fondness of works, want of tranquility, and desire, are born in this body, then should one know that Raja has been developed."},
{"c": "6.36", "n": "13", "i": 29085, "v": "अप्रकाशोऽप्रवृत्तिश्च प्रमादो मोह एव च । तमस्येतानि जायन्ते विवृद्धे कुरुनन्दन ॥", "md": "When, O chief of Bharata's race, avarice, activity, fondness of works, want of tranquility, and desire, are born in this body, then should one know that Raja has been developed."},
{"c": "6.36", "n": "14", "i": 29086, "v": "यदा सत्त्वे प्रवृद्धे तु प्रलयं याति देहभृत् । तदोत्तमविदां लोकानमलान्प्रतिपद्यते ॥", "md": "When a man dies when his Sattva is developed, he goes to the sinless region of those that know the supreme."},
{"c": "6.36", "n": "15", "i": 29087, "v": "रजसि प्रलयं गत्वा कर्मसङ्गिषु जायते । तथा प्रलीनस्तमसि मूढयोनिषु जायते ॥", "md": "Dying, when Raja prevails, he goes among those who are attached to works. Dying in Tama he is born in the womb that produces ignorant men."},
{"c": "6.36", "n": "16", "i": 29088, "v": "कर्मणः सुकृतस्याहुः सात्त्विकं निर्मलं फलम् । रजसस्तु फलं दुःखमज्ञानं तमसः फलम् ॥", "md": "The fruit of Sattva is good and untainted; the fruit of Raja is misery, and that of Tama is ignorance."},
{"c": "6.36", "n": "17", "i": 29089, "v": "सत्त्वात्संजायते ज्ञानं रजसो लोभ एव च । प्रमादमोहौ तमसो भवतोऽज्ञानमेव च ॥", "md": "From Sattva is produced knowledge from Raja avarice, and from Tama error, delusion and ignorance."},
{"c": "6.36", "n": "18", "i": 29090, "v": "ऊर्ध्वं गच्छन्ति सत्त्वस्था मध्ये तिष्ठन्ति राजसाः । जघन्यगुणवृत्तस्था अधो गच्छन्ति तामसाः ॥", "md": "Those that live in Sattva go on high those that are addicted to Raja live in the middle; and those that are of Tama, having the lowest quality, go down."},
{"c": "6.36", "n": "19", "i": 29091, "v": "नान्यं गुणेभ्यः कर्तारं यदा द्रष्टानुपश्यति । गुणेभ्यश्च परं वेत्ति मद्भावं सोऽधिगच्छति ॥", "md": "When an observing man comes to know these three qualities to be the only agents of all works, and recognize him who is beyond all qualities, he then attains to My Nature."},
{"c": "6.36", "n": "20", "i": 29092, "v": "गुणानेतानतीत्य त्रीन्देही देहसमुद्भवान् । जन्ममृत्युजरादुःखैर्विमुक्तोऽमृतमश्नुते ॥", "md": "The embodied self (man) by transcending three qualities, which are the source of all bodies, attains immortality, being freed from birth, death, old age, decay and misery.\""},
{"c": "6.36", "t": "अर्जुन उवाच ।"},
{"c": "6.36", "n": "21", "i": 29093, "v": "कैर्लिङ्गैस्त्रीन्गुणानेतानतीतो भवति प्रभो । किमाचारः कथं चैतांस्त्रीन्गुणानतिवर्तते ॥", "md": "Arjuna said What are the characteristic, O Lord, of that man who has transcended the three qualities? What is his conduct? How can a man transcend these three qualities?"},
{"c": "6.36", "t": "श्रीभगवानुवाच ।"},
{"c": "6.36", "n": "22", "i": 29094, "v": "प्रकाशं च प्रवृत्तिं च मोहमेव च पाण्डव । न द्वेष्टि संप्रवृत्तानि न निवृत्तानि काङ्क्षति ॥", "md": "The great One said He who has no aversion for knowledge, work or ignorance (the results of the three qualities) when they are present, and he who does not desire them when they are absent, has transcended the three qualities."},
{"c": "6.36", "n": "23", "i": 29095, "v": "उदासीनवदासीनो गुणैर्यो न विचाल्यते । गुणा वर्तन्त इत्येव योऽवतिष्ठति नेङ्गते ॥", "md": "He, who remains all unconcerned, being not shaken by the three qualities who sits and moves not, thinking that it is the qualities and not he, who is engaged in their functions, has transcended the three qualities."},
{"c": "6.36", "n": "24", "i": 29096, "v": "समदुःखसुखः स्वस्थः समलोष्टाश्मकाञ्चनः । तुल्यप्रियाप्रियो धीरस्तुल्यनिन्दात्मसंस्तुतिः ॥", "md": "He, to whom pain and pleasure are alike who is self-restrained, to whom a sod of earth, a stone, a piece of gold, are all alike; to whom agreeable and the disagreeable are the same, to whom praise and censure are alike, has transcended the three qualities."},
{"c": "6.36", "n": "25", "i": 29097, "v": "मानावमानयोस्तुल्यस्तुल्यो मित्रारिपक्षयोः । सर्वारम्भपरित्यागी गुणातीतः स उच्यते ॥", "md": "He, to whom honour and dishonour are same, to whom friends and foes are alike; who has discernment, and who has renounced all self-exertion, has transcended the three qualities."},
{"c": "6.36", "n": "26", "i": 29098, "v": "मां च योऽव्यभिचारेण भक्तियोगेन सेवते । स गुणान्समतीत्यैतान्ब्रह्मभूयाय कल्पते ॥", "md": "He who worships Me with exclusive devotion, transcends the three qualities and becomes fit for admission into the nature of Brahma."},
{"c": "6.36", "n": "27", "i": 29099, "v": "ब्रह्मणो हि प्रतिष्ठाहममृतस्याव्ययस्य च । शाश्वतस्य च धर्मस्य सुखस्यैकान्तिकस्य च ॥", "md": "For, I am the embodiment of Brahma, of immortality, of imperishability, of eternal piety and ever-continuing felicity."},
{"c": "6.37", "t": "श्रीभगवानुवाच ।"},
{"c": "6.37", "n": "1", "i": 29100, "v": "ऊर्ध्वमूलमधःशाखमश्वत्थं प्राहुरव्ययम् । छन्दांसि यस्य पर्णानि यस्तं वेद स वेदवित् ॥", "md": "The great One said They say that the Ahsvatha tree with its roots above and branches below is (like the) eternal. Its leaves are the Chandas. He who knows it knows the Vedas."},
{"c": "6.37", "n": "2", "i": 29101, "v": "अधश्चोर्ध्वं प्रसृतास्तस्य शाखा; गुणप्रवृद्धा विषयप्रवालाः । अधश्च मूलान्यनुसंततानि; कर्मानुबन्धीनि मनुष्यलोके ॥", "md": "Its branches which are enlarged by the qualities stretched upwards and downwards; its sprouts are the objects of senses. Its roots, leading to actions, are extended downward to this world of men."},
{"c": "6.37", "n": "3", "i": 29102, "v": "न रूपमस्येह तथोपलभ्यते; नान्तो न चादिर्न च संप्रतिष्ठा । अश्वत्थमेनं सुविरूढमूल;मसङ्गशस्त्रेण दृढेन छित्त्वा ॥", "md": "Its from cannot be known in this world, nor its end, its beginning, for its support. Cutting this Ahsvatha of strong roots with a sharp weapon, one should seek for that place going whither none returns again-resolving, “I shall seek the protection of that Primeval Sire from whom the original course of this worldly life has flowed."},
{"c": "6.37", "n": "4", "i": 29103, "v": "ततः पदं तत्परिमार्गितव्यं; यस्मिन्गता न निवर्तन्ति भूयः । तमेव चाद्यं पुरुषं प्रपद्ये; यतः प्रवृत्तिः प्रसृता पुराणी ॥"},
{"c": "6.37", "n": "5", "i": 29104, "v": "निर्मानमोहा जितसङ्गदोषा; अध्यात्मनित्या विनिवृत्तकामाः । द्वंद्वैर्विमुक्ताः सुखदुःखसंज्ञै;र्गच्छन्त्यमूढाः पदमव्ययं तत् ॥", "md": "Those that are free from delusion and pride, that have subdued the evil of attachments, that are steady in contemplation of the relation of the Supreme to the individual Self, from whom desires have gone away, and who is free from the pairs of opposites, go undeluded to that eternal seat."},
{"c": "6.37", "n": "6", "i": 29105, "v": "न तद्भासयते सूर्यो न शशाङ्को न पावकः । यद्गत्वा न निवर्तन्ते तद्धाम परमं मम ॥", "md": "The sun lights not that place, nor the Moon, nor the fire. Going there none returns, that is my Supreme seat."},
{"c": "6.37", "n": "7", "i": 29106, "v": "ममैवांशो जीवलोके जीवभूतः सनातनः । मनःषष्ठानीन्द्रियाणि प्रकृतिस्थानि कर्षति ॥", "md": "An everlasting portion of Me (My Self) becoming an individual Self in this world, draws to itself the five senses with the mind as the sixth. They all depend on Nature."},
{"c": "6.37", "n": "8", "i": 29107, "v": "शरीरं यदवाप्नोति यच्चाप्युत्क्रामतीश्वरः । गृहीत्वैतानि संयाति वायुर्गन्धानिवाशयात् ॥", "md": "When (this Self) the king of the body, assumes or quits the body, it departs taking them away, as the wind takes away the fragrance."},
{"c": "6.37", "n": "9", "i": 29108, "v": "श्रोत्रं चक्षुः स्पर्शनं च रसनं घ्राणमेव च । अधिष्ठाय मनश्चायं विषयानुपसेवते ॥", "md": "Presiding over the ear, the eye, the organs of touch, taste and smell, and the mind. It (the Self) enjoys all objects of senses."},
{"c": "6.37", "n": "10", "i": 29109, "v": "उत्क्रामन्तं स्थितं वापि भुञ्जानं वा गुणान्वितम् । विमूढा नानुपश्यन्ति पश्यन्ति ज्ञानचक्षुषः ॥", "md": "Those that are deluded do not see It when It remains in the body, or when It quits it, when It enjoys or when It is joined with qualities. But those see it who have the eye of knowledge."},
{"c": "6.37", "n": "11", "i": 29110, "v": "यतन्तो योगिनश्चैनं पश्यन्त्यात्मन्यवस्थितम् । यतन्तोऽप्यकृतात्मानो नैनं पश्यन्त्यचेतसः ॥", "md": "Devotees who are trying to attain to emancipation see It in their own bodies. But those that are senseless, and whose minds are not restrained, do not see It, although they too are trying for emancipation."},
{"c": "6.37", "n": "12", "i": 29111, "v": "यदादित्यगतं तेजो जगद्भासयतेऽखिलम् । यच्चन्द्रमसि यच्चाग्नौ तत्तेजो विद्धि मामकम् ॥", "md": "The refulgence in the Sun which illuminates the vast universe, that which is in the Moon, and in the Fire, know it to be mine."},
{"c": "6.37", "n": "13", "i": 29112, "v": "गामाविश्य च भूतानि धारयाम्यहमोजसा । पुष्णामि चौषधीः सर्वाः सोमो भूत्वा रसात्मकः ॥", "md": "Entering into the earth I uphold every thing by My Force, and becoming Savoury Moon, I nourish all plants."},
{"c": "6.37", "n": "14", "i": 29113, "v": "अहं वैश्वानरो भूत्वा प्राणिनां देहमाश्रितः । प्राणापानसमायुक्तः पचाम्यन्नं चतुर्विधम् ॥", "md": "Becoming the vital heat in the bodies of creatures, and mixing with the upward and downward breaths, I digest the four kinds of food."},
{"c": "6.37", "n": "15", "i": 29114, "v": "सर्वस्य चाहं हृदि संनिविष्टो; मत्तः स्मृतिर्ज्ञानमपोहनं च । वेदैश्च सर्वैरहमेव वेद्यो; वेदान्तकृद्वेदविदेव चाहम् ॥", "md": "I am in the hearts of all. Memory and knowledge, and the loss of both, are all from Me. I am the objects of knowledge to be known from the Vedas. I am the author of the Vedantas, and again I alone am the object to be known of the Vedas."},
{"c": "6.37", "n": "16", "i": 29115, "v": "द्वाविमौ पुरुषौ लोके क्षरश्चाक्षर एव च । क्षरः सर्वाणि भूतानि कूटस्थोऽक्षर उच्यते ॥", "md": "There are two entities in this universe, namely the Perishable and the Imperishable. All creatures are the Perishable, and the unconcerned One is the Imperishable."},
{"c": "6.37", "n": "17", "i": 29116, "v": "उत्तमः पुरुषस्त्वन्यः परमात्मेत्युदाहृतः । यो लोकत्रयमाविश्य बिभर्त्यव्यय ईश्वरः ॥", "md": "But there is another, namely the Supreme Being, called Paramatma, who being the everlasting Lord, and pervading the three worlds, sustains them."},
{"c": "6.37", "n": "18", "i": 29117, "v": "यस्मात्क्षरमतीतोऽहमक्षरादपि चोत्तमः । अतोऽस्मि लोके वेदे च प्रथितः पुरुषोत्तमः ॥", "md": "As I transcend the Perishable, and as I am higher then even the Imperishable, I am celebrated in the world and sung in the Vedas as Purushottama."},
{"c": "6.37", "n": "19", "i": 29118, "v": "यो मामेवमसंमूढो जानाति पुरुषोत्तमम् । स सर्वविद्भजति मां सर्वभावेन भारत ॥", "md": "He, who without being deluded, knows Me to be this Highest Being, O Bharata, knowing all this, worships Me with all thoughts."},
{"c": "6.37", "n": "20", "i": 29119, "v": "इति गुह्यतमं शास्त्रमिदमुक्तं मयानघ । एतद्बुद्ध्वा बुद्धिमान्स्यात्कृतकृत्यश्च भारत ॥", "md": "I have thus, O holy one, declared to you this knowledge, the greatest of all mysteries. Knowing this, O Bharata, one becomes gifted with intelligence, and he has done all that he needs do\"."},
{"c": "6.38", "t": "श्रीभगवानुवाच ।"},
{"c": "6.38", "n": "1", "i": 29120, "v": "अभयं सत्त्वसंशुद्धिर्ज्ञानयोगव्यवस्थितिः । दानं दमश्च यज्ञश्च स्वाध्यायस्तप आर्जवम् ॥", "md": "The great one said Fearlessness, purity of heart, perseverance, Yoga meditation, gifts, self restraint, sacrifice, study of the Vedas, penances, uprightness."},
{"c": "6.38", "n": "2", "i": 29121, "v": "अहिंसा सत्यमक्रोधस्त्यागः शान्तिरपैशुनम् । दया भूतेष्वलोलुप्त्वं मार्दवं ह्रीरचापलम् ॥", "md": "Non-doing of injury, truth, freedom from anger, renunciation, tranquility, freedom from fault-finding, compassion for all, absence of covetousness, gentleness, modesty, absence of restlessness."},
{"c": "6.38", "n": "3", "i": 29122, "v": "तेजः क्षमा धृतिः शौचमद्रोहो नातिमानिता । भवन्ति संपदं दैवीमभिजातस्य भारत ॥", "md": "Vigor, forgiveness, firmness, cleanliness, absence of quarrel sameness, freedom from vanity, O Bharata, all these belong to him who is god-like."},
{"c": "6.38", "n": "4", "i": 29123, "v": "दम्भो दर्पोऽतिमानश्च क्रोधः पारुष्यमेव च । अज्ञानं चाभिजातस्य पार्थ संपदमासुरीम् ॥", "md": "Hypocrisy, pride, conceit, wrath, rudeness, and ignorance, O Partha, belong to him who is demoniac."},
{"c": "6.38", "n": "5", "i": 29124, "v": "दैवी संपद्विमोक्षाय निबन्धायासुरी मता । मा शुचः संपदं दैवीमभिजातोऽसि पाण्डव ॥", "md": "Godliness is considered to be the means for emancipation, and demoniacness for bondage of births. You need not grieve, O son of Pandu, for Dushasana you are born to be god-like."},
{"c": "6.38", "n": "6", "i": 29125, "v": "द्वौ भूतसर्गौ लोकेऽस्मिन्दैव आसुर एव च । दैवो विस्तरशः प्रोक्त आसुरं पार्थ मे शृणु ॥", "md": "There are two kinds of created beings in this world, namely God-like and demoniac. The God-like has been fully described by me. Now hear from me, Partha, something of the demoniac. Persons of demoniac nature know now what is action and what is inaction. Neither purity, nor good conduct, nor truth exists in them."},
{"c": "6.38", "n": "7", "i": 29126, "v": "प्रवृत्तिं च निवृत्तिं च जना न विदुरासुराः । न शौचं नापि चाचारो न सत्यं तेषु विद्यते ॥", "md": "There are two kinds of created beings in this world, namely God-like and demoniac. The God-like has been fully described by me. Now hear from me, Partha, something of the demoniac. Persons of demoniac nature know now what is action and what is inaction. Neither purity, nor good conduct, nor truth exists in them."},
{"c": "6.38", "n": "8", "i": 29127, "v": "असत्यमप्रतिष्ठं ते जगदाहुरनीश्वरम् । अपरस्परसंभूतं किमन्यत्कामहैतुकम् ॥", "md": "The demoniac say, the universe is void of truth, of a guiding principle and of a ruler. They say universe has been produced only by the union of one another and by lust."},
{"c": "6.38", "n": "9", "i": 29128, "v": "एतां दृष्टिमवष्टभ्य नष्टात्मानोऽल्पबुद्धयः । प्रभवन्त्युग्रकर्माणः क्षयाय जगतोऽहिताः ॥", "md": "Believing and demanding on this, these men of lost self, of little intelligence, and of fearful deeds, these enemies of the world, are born for the destruction of the piety of the universe."},
{"c": "6.38", "n": "10", "i": 29129, "v": "काममाश्रित्य दुष्पूरं दम्भमानमदान्विताः । मोहाद्गृहीत्वासद्ग्राहान्प्रवर्तन्तेऽशुचिव्रताः ॥", "md": "Being endued with hypocrisy, conceit and folly, and cherishing insatiable desires, they believe in false things, and perform sinful practices."},
{"c": "6.38", "n": "11", "i": 29130, "v": "चिन्तामपरिमेयां च प्रलयान्तामुपाश्रिताः । कामोपभोगपरमा एतावदिति निश्चिताः ॥", "md": "Cherishing boundless thoughts which are limited by death only and considering the enjoyment of their desires as the highest aim of life, they believe that this is all."},
{"c": "6.38", "n": "12", "i": 29131, "v": "आशापाशशतैर्बद्धाः कामक्रोधपरायणाः । ईहन्ते कामभोगार्थमन्यायेनार्थसंचयान् ॥", "md": "Bound in hundred nooses of Hope, and addicted to lust and wrath, they eagerly desire to possess unfair hoards of wealth, so that they may gratify their desire."},
{"c": "6.38", "n": "13", "i": 29132, "v": "इदमद्य मया लब्धमिदं प्राप्स्ये मनोरथम् । इदमस्तीदमपि मे भविष्यति पुनर्धनम् ॥", "md": "This is obtained today by Me-I shall obtain this to-morrow, I have this wealth, this wealth again will be mine in addition to what I already possess."},
{"c": "6.38", "n": "14", "i": 29133, "v": "असौ मया हतः शत्रुर्हनिष्ये चापरानपि । ईश्वरोऽहमहं भोगी सिद्धोऽहं बलवान्सुखी ॥", "md": "This enemy of mine has been killed by me, I shall kill other enemies also, I am the lord, I am the enjoyed, I am successful, I am powerful and happy."},
{"c": "6.38", "n": "15", "i": 29134, "v": "आढ्योऽभिजनवानस्मि कोऽन्योऽस्ति सदृशो मया । यक्ष्ये दास्यामि मोदिष्य इत्यज्ञानविमोहिताः ॥", "md": "I am wealthy, I am nobly born, who is there in this world as I am, I shall sacrifice, I shall make gifts, I shall be merry, (thus say the demoniac), deluded by ignorance."},
{"c": "6.38", "n": "16", "i": 29135, "v": "अनेकचित्तविभ्रान्ता मोहजालसमावृताः । प्रसक्ताः कामभोगेषु पतन्ति नरकेऽशुचौ ॥", "md": "Tossed about by innumerable thoughts, enveloped by delusion, and attached to the enjoyment of desire, these men sink into the lowliest hell."},
{"c": "6.38", "n": "17", "i": 29136, "v": "आत्मसंभाविताः स्तब्धा धनमानमदान्विताः । यजन्ते नामयज्ञैस्ते दम्भेनाविधिपूर्वकम् ॥", "md": "These men, being self conceited, stubborn, and full of pride and intoxication of wealth, perform Sacrifices, that are nominal, that rest on hypocrisy, and do not follow the prescribed rules."},
{"c": "6.38", "n": "18", "i": 29137, "v": "अहंकारं बलं दर्पं कामं क्रोधं च संश्रिताः । मामात्मपरदेहेषु प्रद्विषन्तोऽभ्यसूयकाः ॥", "md": "These men, the servitors, being full of vanity, power, pride, lust and wrath, hate Me in their own bodies as well as in those of others."},
{"c": "6.38", "n": "19", "i": 29138, "v": "तानहं द्विषतः क्रूरान्संसारेषु नराधमान् । क्षिपाम्यजस्रमशुभानासुरीष्वेव योनिषु ॥", "md": "These cruel heaters of Me, these sinful, vilest men among men, are hurled continually down by Me into demoniac wombs (to be demoniac in their next births)."},
{"c": "6.38", "n": "20", "i": 29139, "v": "आसुरीं योनिमापन्ना मूढा जन्मनि जन्मनि । मामप्राप्यैव कौन्तेय ततो यान्त्यधमां गतिम् ॥", "md": "O son of Kunti, these men, taking births into demoniac womb, deluded birth after birth, ge down to the vilest state."},
{"c": "6.38", "n": "21", "i": 29140, "v": "त्रिविधं नरकस्येदं द्वारं नाशनमात्मनः । कामः क्रोधस्तथा लोभस्तस्मादेतत्त्रयं त्यजेत् ॥", "md": "Threefold is the way to hell, ever ruinous to self, namely, lust, and avarice. Therefore, one should, above all, renounces these three."},
{"c": "6.38", "n": "22", "i": 29141, "v": "एतैर्विमुक्तः कौन्तेय तमोद्वारैस्त्रिभिर्नरः । आचरत्यात्मनः श्रेयस्ततो याति परां गतिम् ॥", "md": "Being freed from these three gates of darkness, O son of Kunti, a man works out his own good. He then reaches the highest goal."},
{"c": "6.38", "n": "23", "i": 29142, "v": "यः शास्त्रविधिमुत्सृज्य वर्तते कामकारतः । न स सिद्धिमवाप्नोति न सुखं न परां गतिम् ॥", "md": "He who renounces the ordinance of the Vedas, acts only under the impulse of desire. Such a man can never attain to perfection, happiness, or the highest goal."},
{"c": "6.38", "n": "24", "i": 29143, "v": "तस्माच्छास्त्रं प्रमाणं ते कार्याकार्यव्यवस्थितौ । ज्ञात्वा शास्त्रविधानोक्तं कर्म कर्तुमिहार्हसि ॥", "md": "Therefore, the Vedas should be your authority in determining what you should do and what you should not do. It is your duty to work in this world, having ascertained what are the ordinances of the Vedas”."},
{"c": "6.39", "t": "अर्जुन उवाच ।"},
{"c": "6.39", "n": "1", "i": 29144, "v": "ये शास्त्रविधिमुत्सृज्य यजन्ते श्रद्धयान्विताः । तेषां निष्ठा तु का कृष्ण सत्त्वमाहो रजस्तमः ॥", "md": "Arjuna said What is the state, Krishna, of those that neglects the ordinance of the scriptures and perform sacrifices with faith? Is it one of Sattva, Raja or Tama?"},
{"c": "6.39", "t": "श्रीभगवानुवाच ।"},
{"c": "6.39", "n": "2", "i": 29145, "v": "त्रिविधा भवति श्रद्धा देहिनां सा स्वभावजा । सात्त्विकी राजसी चैव तामसी चेति तां शृणु ॥", "md": "The great one said The faith of man is of three kinds. They are born according to his individual nature. They are also of Sattva, Raja, and Tama. Hear what they are."},
{"c": "6.39", "n": "3", "i": 29146, "v": "सत्त्वानुरूपा सर्वस्य श्रद्धा भवति भारत । श्रद्धामयोऽयं पुरुषो यो यच्छ्रद्धः स एव सः ॥", "md": "The faith of man, O Bharata is according to his own nature. A man may be full of faith, and as his faith is so he will be."},
{"c": "6.39", "n": "4", "i": 29147, "v": "यजन्ते सात्त्विका देवान्यक्षरक्षांसि राजसाः । प्रेतान्भूतगणांश्चान्ये यजन्ते तामसा जनाः ॥", "md": "Those who are of the Sattva quality worship the celestial, those of Raja worship Yakshas and Rakshasas, and those of Tama do the same to departed spirits and ghosts."},
{"c": "6.39", "n": "5", "i": 29148, "v": "अशास्त्रविहितं घोरं तप्यन्ते ये तपो जनाः । दम्भाहंकारसंयुक्ताः कामरागबलान्विताः ॥", "md": "Those who practice severe penances not ordained by the Vedas, who are full of hypocrisy and pride, desire, attachment and violence."},
{"c": "6.39", "n": "6", "i": 29149, "v": "कर्शयन्तः शरीरस्थं भूतग्राममचेतसः । मां चैवान्तःशरीरस्थं तान्विद्ध्यासुरनिश्चयान् ॥", "md": "Who has no discernment, but who torture their physical organs, thereby torturing Me who seat within the body, should be known to be of demoniac nature."},
{"c": "6.39", "n": "7", "i": 29150, "v": "आहारस्त्वपि सर्वस्य त्रिविधो भवति प्रियः । यज्ञस्तपस्तथा दानं तेषां भेदमिमं शृणु ॥", "md": "Food which is dear to all is also of three kinds. Sacrifice, penance, and gifts are also of three kinds. Hear from Me their distinction, one"},
{"c": "6.39", "n": "8", "i": 29151, "v": "आयुःसत्त्वबलारोग्यसुखप्रीतिविवर्धनाः । रस्याः स्निग्धाः स्थिरा हृद्या आहाराः सात्त्विकप्रियाः ॥", "md": "The food that increase longevity, energy, strength, health, and well-being and joy, and which is savoury, indigenous, and agreeable, is liked by men of Sattva nature."},
{"c": "6.39", "n": "9", "i": 29152, "v": "कट्वम्ललवणात्युष्णतीक्ष्णरूक्षविदाहिनः । आहारा राजसस्येष्टा दुःखशोकामयप्रदाः ॥", "md": "The food which is bitter, sour, salted, overhot, pungent, dry and burning, and which produces pain, grief and disease, is desired by a man of Raja temperament."},
{"c": "6.39", "n": "10", "i": 29153, "v": "यातयामं गतरसं पूति पर्युषितं च यत् । उच्छिष्टमपि चामेध्यं भोजनं तामसप्रियम् ॥", "md": "The food which is cold, not savory, stinky, corrupt, filthy and a refuse, is liked by men of Tama."},
{"c": "6.39", "n": "11", "i": 29154, "v": "अफलाकाङ्क्षिभिर्यज्ञो विधिदृष्टो य इज्यते । यष्टव्यमेवेति मनः समाधाय स सात्त्विकः ॥", "md": "Sattva Sacrifice is which being prescribed by the Shastras, is performed by a man who desires no fruit from it, and who performs it by believing it to be only a duty."},
{"c": "6.39", "n": "12", "i": 29155, "v": "अभिसंधाय तु फलं दम्भार्थमपि चैव यत् । इज्यते भरतश्रेष्ठ तं यज्ञं विद्धि राजसम् ॥", "md": "But O chief son of Bharata, Raja Sacrifice is that which is performed in expectation of receiving fruits from it and for ostentatious show."},
{"c": "6.39", "n": "13", "i": 29156, "v": "विधिहीनमसृष्टान्नं मन्त्रहीनमदक्षिणम् । श्रद्धाविरहितं यज्ञं तामसं परिचक्षते ॥", "md": "And Tama sacrifice is that which is performed against the ordinances of the Shastras in which food is not distributed, Mantras are not recited, fees are not paid to the assisting priests and which is void of faith."},
{"c": "6.39", "n": "14", "i": 29157, "v": "देवद्विजगुरुप्राज्ञपूजनं शौचमार्जवम् । ब्रह्मचर्यमहिंसा च शारीरं तप उच्यते ॥", "md": "Reverence to Celestial, regenerate ones, preceptors, and learned men, and purity, uprightness, the practices of a Brahmachary, and abstention from injury, constitute the penance of body."},
{"c": "6.39", "n": "15", "i": 29158, "v": "अनुद्वेगकरं वाक्यं सत्यं प्रियहितं च यत् । स्वाध्यायाभ्यसनं चैव वाङ्मयं तप उच्यते ॥", "md": "The words that does not disturb any body and which is agreeable, true and beneficial, and the diligent study of the Vedas, is the penance of speech."},
{"c": "6.39", "n": "16", "i": 29159, "v": "मनःप्रसादः सौम्यत्वं मौनमात्मविनिग्रहः । भावसंशुद्धिरित्येतत्तपो मानसमुच्यते ॥", "md": "Serenity of mind, gentleness, taciturnity, self restraint, and purity of disposition, constitute the penance of mind."},
{"c": "6.39", "n": "17", "i": 29160, "v": "श्रद्धया परया तप्तं तपस्तत्त्रिविधं नरैः । अफलाकाङ्क्षिभिर्युक्तैः सात्त्विकं परिचक्षते ॥", "md": "Now Sattva Penance is that in which this three-fold penance is performed with perfect faith, with devotion and without the desire for fruit."},
{"c": "6.39", "n": "18", "i": 29161, "v": "सत्कारमानपूजार्थं तपो दम्भेन चैव यत् । क्रियते तदिह प्रोक्तं राजसं चलमध्रुवम् ॥", "md": "Raja Penance is that which is performed with hypocrisy for gaining respect honour, and revenue, and which is unstable and transient."},
{"c": "6.39", "n": "19", "i": 29162, "v": "मूढग्राहेणात्मनो यत्पीडया क्रियते तपः । परस्योत्सादनार्थं वा तत्तामसमुदाहृतम् ॥", "md": "Tama Penance is that which is performed under a deluded belief, and with torture of one's self, and for the destruction of another,"},
{"c": "6.39", "n": "20", "i": 29163, "v": "दातव्यमिति यद्दानं दीयतेऽनुपकारिणे । देशे काले च पात्रे च तद्दानं सात्त्विकं स्मृतम् ॥", "md": "Sattva gift is that which is given because it ought to be given; it is given to one who cannot return it in any way; it is given in a proper place, at a proper time, and to a proper person."},
{"c": "6.39", "n": "21", "i": 29164, "v": "यत्तु प्रत्युपकारार्थं फलमुद्दिश्य वा पुनः । दीयते च परिक्लिष्टं तद्दानं राजसं स्मृतम् ॥", "md": "Raja gift is that which is given reluctantly, for return of some sort of service or benefit, and with an eye to fruit."},
{"c": "6.39", "n": "22", "i": 29165, "v": "अदेशकाले यद्दानमपात्रेभ्यश्च दीयते । असत्कृतमवज्ञातं तत्तामसमुदाहृतम् ॥", "md": "Tama gift is that which is given without respect and with contempt to an unworthy object in an improper place and at an improper time."},
{"c": "6.39", "n": "23", "i": 29166, "v": "ओं तत्सदिति निर्देशो ब्रह्मणस्त्रिविधः स्मृतः । ब्राह्मणास्तेन वेदाश्च यज्ञाश्च विहिताः पुरा ॥", "md": "Om, Tat, Sat, these are the threefold designation of Brahma. The Brahmanas, the Vedas and the Yajnas are all ordained in ancient time by Brahma."},
{"c": "6.39", "n": "24", "i": 29167, "v": "तस्मादोमित्युदाहृत्य यज्ञदानतपःक्रियाः । प्रवर्तन्ते विधानोक्ताः सततं ब्रह्मवादिनाम् ॥", "md": "Therefore, uttering the syllable, Om, all utterers of Brahma begin their sacrifices, fits and penances, as ordained in the Shastras."},
{"c": "6.39", "n": "25", "i": 29168, "v": "तदित्यनभिसंधाय फलं यज्ञतपःक्रियाः । दानक्रियाश्च विविधाः क्रियन्ते मोक्षकाङ्क्षिभिः ॥", "md": "Uttering TAT, the various sacrifices, gifts and penances are performed by those who desire emancipation, and who do not without expectation of fruit."},
{"c": "6.39", "n": "26", "i": 29169, "v": "सद्भावे साधुभावे च सदित्येतत्प्रयुज्यते । प्रशस्ते कर्मणि तथा सच्छब्दः पार्थ युज्यते ॥", "md": "Sat denotes existence and goodness, O Partha; it is used in any suspicious acts."},
{"c": "6.39", "n": "27", "i": 29170, "v": "यज्ञे तपसि दाने च स्थितिः सदिति चोच्यते । कर्म चैव तदर्थीयं सदित्येवाभिधीयते ॥", "md": "Constancy in sacrifices, penances and gifts is also called SAT. For its sake an act is also called SAT."},
{"c": "6.39", "n": "28", "i": 29171, "v": "अश्रद्धया हुतं दत्तं तपस्तप्तं कृतं च यत् । असदित्युच्यते पार्थ न च तत्प्रेत्य नो इह ॥", "md": "Whatever oblation is offered in a sacrifice, whatever is given away, whatever penance is performed, and whatever is done, if done without faith, is, O Partha the opposite of SAT. It (opposite of SAT) will do no good to the life in this world or hereafter in the next."},
{"c": "6.40", "t": "अर्जुन उवाच ।"},
{"c": "6.40", "n": "1", "i": 29172, "v": "संन्यासस्य महाबाहो तत्त्वमिच्छामि वेदितुम् । त्यागस्य च हृषीकेश पृथक्केशिनिषूदन ॥", "md": "Arjuna said O mighty-armed, I desire to know the true nature of Sanyasa (Renunciation) and Tyaga (Abandonment). O slayer of Keshi, I want to know them distinctly."},
{"c": "6.40", "t": "श्रीभगवानुवाच ।"},
{"c": "6.40", "n": "2", "i": 29173, "v": "काम्यानां कर्मणां न्यासं संन्यासं कवयो विदुः । सर्वकर्मफलत्यागं प्राहुस्त्यागं विचक्षणाः ॥", "md": "The great one said Rejection of works with some desire is known by the learned as Sanyasa. But the abandonment of the desire for the fruit of all works, is called Tyaga, by the discerning man."},
{"c": "6.40", "n": "3", "i": 29174, "v": "त्याज्यं दोषवदित्येके कर्म प्राहुर्मनीषिणः । यज्ञदानतपःकर्म न त्याज्यमिति चापरे ॥", "md": "Some wise men say that work itself should be abandoned considering it to be evil; others say that the works of sacrifice, gifts and penance should not be renounced."},
{"c": "6.40", "n": "4", "i": 29175, "v": "निश्चयं शृणु मे तत्र त्यागे भरतसत्तम । त्यागो हि पुरुषव्याघ्र त्रिविधः संप्रकीर्तितः ॥", "md": "0 best of Bharata's son, listen to my opinion about Tyaga, for powerful of men, Tyaga is of three kinds."},
{"c": "6.40", "n": "5", "i": 29176, "v": "यज्ञदानतपःकर्म न त्याज्यं कार्यमेव तत् । यज्ञो दानं तपश्चैव पावनानि मनीषिणाम् ॥", "md": "The works of sacrifice, gifts and penance should not be renounced. They should indeed be performed, for, sacrifices, gifts and penances are the means for the purification of the wise."},
{"c": "6.40", "n": "6", "i": 29177, "v": "एतान्यपि तु कर्माणि सङ्गं त्यक्त्वा फलानि च । कर्तव्यानीति मे पार्थ निश्चितं मतमुत्तमम् ॥", "md": "But these works should be performed without attachment and without the desire for fruits. Partha, this is my decided opinion."},
{"c": "6.40", "n": "7", "i": 29178, "v": "नियतस्य तु संन्यासः कर्मणो नोपपद्यते । मोहात्तस्य परित्यागस्तामसः परिकीर्तितः ॥", "md": "The Renunciation of work is not proper. It is the result of delusion and arises from Tama."},
{"c": "6.40", "n": "8", "i": 29179, "v": "दुःखमित्येव यत्कर्म कायक्लेशभयात्त्यजेत् । स कृत्वा राजसं त्यागं नैव त्यागफलं लभेत् ॥", "md": "When work is abandoned from bodily fear and froin the consideration of pain, such abandonment arises from Raja, and one who makes such abandonment never obtains the fruit of Tyaga."},
{"c": "6.40", "n": "9", "i": 29180, "v": "कार्यमित्येव यत्कर्म नियतं क्रियतेऽर्जुन । सङ्गं त्यक्त्वा फलं चैव स त्यागः सात्त्विको मतः ॥", "md": "The abandonment of attachment and the fruit of actions which are performed because they are prescribed in the Shastras. O Arjuna, is considered to be of the quality of Sativa."},
{"c": "6.40", "n": "10", "i": 29181, "v": "न द्वेष्ट्यकुशलं कर्म कुशले नानुषज्जते । त्यागी सत्त्वसमाविष्टो मेधावी छिन्नसंशयः ॥", "md": "He, who has such Tyaga, being possessed of intelligence and with doubts dispelled, has no aversion for an unpleasant action, and has no attachment for pleasant ones."},
{"c": "6.40", "n": "11", "i": 29182, "v": "न हि देहभृता शक्यं त्यक्तुं कर्माण्यशेषतः । यस्तु कर्मफलत्यागी स त्यागीत्यभिधीयते ॥", "md": "Actions cannot be absolutely a abandoned by man; therefore he, who abandons the fruit of actions, is a true Tyagi."},
{"c": "6.40", "n": "12", "i": 29183, "v": "अनिष्टमिष्टं मिश्रं च त्रिविधं कर्मणः फलम् । भवत्यत्यागिनां प्रेत्य न तु संन्यासिनां क्वचित् ॥", "md": "Those, that do not abandon the desire for the fruit of actions, have after death threefold fruits, good, bad and indifferent."},
{"c": "6.40", "n": "13", "i": 29184, "v": "पञ्चैतानि महाबाहो कारणानि निबोध मे । सांख्ये कृतान्ते प्रोक्तानि सिद्धये सर्वकर्मणाम् ॥", "md": "Listen to me, O mighty armed (I shall declare to you) the five causes for the completion of actions, as told in the Sankhya which treats with the annihilation of actions."},
{"c": "6.40", "n": "14", "i": 29185, "v": "अधिष्ठानं तथा कर्ता करणं च पृथग्विधम् । विविधाश्च पृथक्चेष्टा दैवं चैवात्र पञ्चमम् ॥", "md": "Substratum (body), Agency (mind). Organs (physical), Efforts (vital breaths) and Duties (senses), these are the five causes."},
{"c": "6.40", "n": "15", "i": 29186, "v": "शरीरवाङ्मनोभिर्यत्कर्म प्रारभते नरः । न्याय्यं वा विपरीतं वा पञ्चैते तस्य हेतवः ॥", "md": "With body, speech or mind, whatever work, good or bad, a man performs these five are their causes."},
{"c": "6.40", "n": "16", "i": 29187, "v": "तत्रैवं सति कर्तारमात्मानं केवलं तु यः । पश्यत्यकृतबुद्धित्वान्न स पश्यति दुर्मतिः ॥", "md": "Such being the case, he who, owing to his uncultivated understanding and dull mind, sees his own self as the sole agency of all actions, sees nothing."},
{"c": "6.40", "n": "17", "i": 29188, "v": "यस्य नाहंकृतो भावो बुद्धिर्यस्य न लिप्यते । हत्वापि स इमाँल्लोकान्न हन्ति न निबध्यते ॥", "md": "He who has no egoism, and whose mind is not sullied, does not kill, or fettered by action, if he kills all these people."},
{"c": "6.40", "n": "18", "i": 29189, "v": "ज्ञानं ज्ञेयं परिज्ञाता त्रिविधा कर्मचोदना । करणं कर्म कर्तेति त्रिविधः कर्मसंग्रहः ॥", "md": "Knowledge, the Object of knowledge and the Knower, from the threefold impulse of action.. Instrument. Action and Agent from the threefold complements of action."},
{"c": "6.40", "n": "19", "i": 29190, "v": "ज्ञानं कर्म च कर्ता च त्रिधैव गुणभेदतः । प्रोच्यते गुणसंख्याने यथावच्छृणु तान्यपि ॥", "md": "Knowledge, Action and Agent have threefold enumeration, according to the difference of qualities. Listen to them now."},
{"c": "6.40", "n": "20", "i": 29191, "v": "सर्वभूतेषु येनैकं भावमव्ययमीक्षते । अविभक्तं विभक्तेषु तज्ज्ञानं विद्धि सात्त्विकम् ॥", "md": "Sattva Knowledge is that by which One Eternal Essence undivided in the divided is seen in all things."},
{"c": "6.40", "n": "21", "i": 29192, "v": "पृथक्त्वेन तु यज्ज्ञानं नानाभावान्पृथग्विधान् । वेत्ति सर्वेषु भूतेषु तज्ज्ञानं विद्धि राजसम् ॥", "md": "Raja Knowledge is that which sees various Essences of different things, on account of their separateness."},
{"c": "6.40", "n": "22", "i": 29193, "v": "यत्तु कृत्स्नवदेकस्मिन्कार्ये सक्तमहैतुकम् । अतत्त्वार्थवदल्पं च तत्तामसमुदाहृतम् ॥", "md": "Tama Knowledge is that which sees each single object as if it were the whole which is without reason and without truth, and which is mean and low."},
{"c": "6.40", "n": "23", "i": 29194, "v": "नियतं सङ्गरहितमरागद्वेषतः कृतम् । अफलप्रेप्सुना कर्म यत्तत्सात्त्विकमुच्यते ॥", "md": "Sattva Action is that which is prescribed in the Shastras, which is performed without attachment, desire or aversion, and without the desire for any fruit by the performer."},
{"c": "6.40", "n": "24", "i": 29195, "v": "यत्तु कामेप्सुना कर्म साहंकारेण वा पुनः । क्रियते बहुलायासं तद्राजसमुदाहृतम् ॥", "md": "Raja Action is that which is attended with great trouble and which is performed by one who desires for the fruit of action and who is filled with egoism."},
{"c": "6.40", "n": "25", "i": 29196, "v": "अनुबन्धं क्षयं हिंसामनपेक्ष्य च पौरुषम् । मोहादारभ्यते कर्म यत्तत्तामसमुच्यते ॥", "md": "Tama Action is that which is performed from delusion, without regard to consequences and with one's own loss and injury as well as of others."},
{"c": "6.40", "n": "26", "i": 29197, "v": "मुक्तसङ्गोऽनहंवादी धृत्युत्साहसमन्वितः । सिद्ध्यसिद्ध्योर्निर्विकारः कर्ता सात्त्विक उच्यते ॥", "md": "Sattva Agent is he who is free from attachment, and egoism, who is full of constancy and energy and who is unmoved both in success and failure."},
{"c": "6.40", "n": "27", "i": 29198, "v": "रागी कर्मफलप्रेप्सुर्लुब्धो हिंसात्मकोऽशुचिः । हर्षशोकान्वितः कर्ता राजसः परिकीर्तितः ॥", "md": "Raja Agent is he who is full of affections, who desires for the fruit of actions, who is covetous, cruel and impure, and feels both joy and sorrow."},
{"c": "6.40", "n": "28", "i": 29199, "v": "अयुक्तः प्राकृतः स्तब्धः शठो नैकृतिकोऽलसः । विषादी दीर्घसूत्री च कर्ता तामस उच्यते ॥", "md": "Tama Agent is he who is void of application, who is without discernment, who is obstinate, deceitful malicious, idle, desponding, and procrastinating."},
{"c": "6.40", "n": "29", "i": 29200, "v": "बुद्धेर्भेदं धृतेश्चैव गुणतस्त्रिविधं शृणु । प्रोच्यमानमशेषेण पृथक्त्वेन धनंजय ॥", "md": "Listen to three fold division of intellect and constancy. O Dhananjaya, I shall exhaustively and distinctly speak to you on this matter."},
{"c": "6.40", "n": "30", "i": 29201, "v": "प्रवृत्तिं च निवृत्तिं च कार्याकार्ये भयाभये । बन्धं मोक्षं च या वेत्ति बुद्धिः सा पार्थ सात्त्विकी ॥", "md": "Sattva Intellect, O Partha, is that which knows action and inaction, what ought to be done and what ought not to be done, and which knows fear and fearfulness, bondage and deliverance."},
{"c": "6.40", "n": "31", "i": 29202, "v": "यया धर्ममधर्मं च कार्यं चाकार्यमेव च । अयथावत्प्रजानाति बुद्धिः सा पार्थ राजसी ॥", "md": "Raja Intellect, O Partha, is that by which one imperfectly discerns right and wrong, and what ought to be done and what ought not to be done."},
{"c": "6.40", "n": "32", "i": 29203, "v": "अधर्मं धर्ममिति या मन्यते तमसावृता । सर्वार्थान्विपरीतांश्च बुद्धिः सा पार्थ तामसी ॥", "md": "Tama Intellect, O Partha, is that by which, being one covered by ignorance, considers wrong to be right, and sees all things in a reverse state."},
{"c": "6.40", "n": "33", "i": 29204, "v": "धृत्या यया धारयते मनःप्राणेन्द्रियक्रियाः । योगेनाव्यभिचारिण्या धृतिः सा पार्थ सात्त्विकी ॥", "md": "Sattva constancy, O Partha, is that by which through devotion one controls the function of the mind, the life-breaths and the senses."},
{"c": "6.40", "n": "34", "i": 29205, "v": "यया तु धर्मकामार्थान्धृत्या धारयतेऽर्जुन । प्रसङ्गेन फलाकाङ्क्षी धृतिः सा पार्थ राजसी ॥", "md": "Raja constancy, O Partha, is that by which through attachment one holds to religion, and profit, washing for fruit."},
{"c": "6.40", "n": "35", "i": 29206, "v": "यया स्वप्नं भयं शोकं विषादं मदमेव च । न विमुञ्चति दुर्मेधा धृतिः सा पार्थ तामसी ॥", "md": "Tama Constancy, O Partha, is that thought which undiscerning person does not abandons sleep, fear, sorrow, dependency and folly."},
{"c": "6.40", "n": "36", "i": 29207, "v": "सुखं त्विदानीं त्रिविधं शृणु मे भरतर्षभ । अभ्यासाद्रमते यत्र दुःखान्तं च निगच्छति ॥", "md": "Now hear from Me, O best of Bharata race, what are the three kinds of happiness. Sattva Happiness is that in which one finds pleasure from repetition of enjoyment, which brings an end to all pain, which is like poison in the beginning, but ambrosia afterwards, which is born out of serenity, and is produced by knowledge."},
{"c": "6.40", "n": "37", "i": 29208, "v": "यत्तदग्रे विषमिव परिणामेऽमृतोपमम् । तत्सुखं सात्त्विकं प्रोक्तमात्मबुद्धिप्रसादजम् ॥", "md": "Now hear from Me, O best of Bharata race, what are the three kinds of happiness. Sattva Happiness is that in which one finds pleasure from repetition of enjoyment, which brings an end to all pain, which is like poison in the beginning, but ambrosia afterwards, which is born out of serenity, and is produced by knowledge."},
{"c": "6.40", "n": "38", "i": 29209, "v": "विषयेन्द्रियसंयोगाद्यत्तदग्रेऽमृतोपमम् । परिणामे विषमिव तत्सुखं राजसं स्मृतम् ॥", "md": "Raja Happiness is that which arise from the contact of the senses with their objects and which ambrosia in the beginning and poison next."},
{"c": "6.40", "n": "39", "i": 29210, "v": "यदग्रे चानुबन्धे च सुखं मोहनमात्मनः । निद्रालस्यप्रमादोत्थं तत्तामसमुदाहृतम् ॥", "md": "Tama Happiness is that which deludes the self in the beginning and in its consequences, and which arises from sleep, condolence and foolishness."},
{"c": "6.40", "n": "40", "i": 29211, "v": "न तदस्ति पृथिव्यां वा दिवि देवेषु वा पुनः । सत्त्वं प्रकृतिजैर्मुक्तं यदेभिः स्यात्त्रिभिर्गुणैः ॥", "md": "There is none, either among the beings on earth or among be celestial in heaven, which is free from these three qualities born of Nature."},
{"c": "6.40", "n": "41", "i": 29212, "v": "ब्राह्मणक्षत्रियविशां शूद्राणां च परंतप । कर्माणि प्रविभक्तानि स्वभावप्रभवैर्गुणैः ॥", "md": "O chastiser of foes, the duties of Brahmanas, Kshatriyas, Vaishyas, and Shudras are each distinguished by these three qualities, born of nature."},
{"c": "6.40", "n": "42", "i": 29213, "v": "शमो दमस्तपः शौचं क्षान्तिरार्जवमेव च । ज्ञानं विज्ञानमास्तिक्यं ब्रह्मकर्म स्वभावजम् ॥", "md": "Tranquility, self restraint, penances purity, forgiveness, rectitude, knowledge, experience and faith, these are the distinctive features of a Brahmana."},
{"c": "6.40", "n": "43", "i": 29214, "v": "शौर्यं तेजो धृतिर्दाक्ष्यं युद्धे चाप्यपलायनम् । दानमीश्वरभावश्च क्षत्रकर्म स्वभावजम् ॥", "md": "Bravery, energy, firmness, skill, firmness in battle, liberality, majesty, these are distinctive features of a Kshatriya."},
{"c": "6.40", "n": "44", "i": 29215, "v": "कृषिगोरक्ष्यवाणिज्यं वैश्यकर्म स्वभावजम् । परिचर्यात्मकं कर्म शूद्रस्यापि स्वभावजम् ॥", "md": "Agriculture, tending of cattle and trade, these are the duties of a Vaishya. The natural duty of a Shudra is service."},
{"c": "6.40", "n": "45", "i": 29216, "v": "स्वे स्वे कर्मण्यभिरतः संसिद्धिं लभते नरः । स्वकर्मनिरतः सिद्धिं यथा विन्दति तच्छृणु ॥", "md": "Every man, if he engages in his own natural duty, attains to perfection. Hear, how man attains to perfection by performing him own natural duties,"},
{"c": "6.40", "n": "46", "i": 29217, "v": "यतः प्रवृत्तिर्भूतानां येन सर्वमिदं ततम् । स्वकर्मणा तमभ्यर्च्य सिद्धिं विन्दति मानवः ॥", "md": "Worshipping Him, from whom are the life of beings, and by whom all the universe is pervaded, by the performance of his own duty man is sure to attain to perfection."},
{"c": "6.40", "n": "47", "i": 29218, "v": "श्रेयान्स्वधर्मो विगुणः परधर्मात्स्वनुष्ठितात् । स्वभावनियतं कर्म कुर्वन्नाप्नोति किल्बिषम् ॥", "md": "Better is one's own duty, though performed imperfectly, than another's duty wellperformed. Man incurs no sin by performing his duty prescribed by Nature."},
{"c": "6.40", "n": "48", "i": 29219, "v": "सहजं कर्म कौन्तेय सदोषमपि न त्यजेत् । सर्वारम्भा हि दोषेण धूमेनाग्निरिवावृताः ॥", "md": "Man must not, O son of Kunti abandon his natural duties, however bad they might be-for all actions are enveloped by error as fire by smoke."},
{"c": "6.40", "n": "49", "i": 29220, "v": "असक्तबुद्धिः सर्वत्र जितात्मा विगतस्पृहः । नैष्कर्म्यसिद्धिं परमां संन्यासेनाधिगच्छति ॥", "md": "He whose mind is unattached to any thing, who has subdued his self, and whose desire is gone, through Sanyasa, obtains the supreme perfection of freedom from action."},
{"c": "6.40", "n": "50", "i": 29221, "v": "सिद्धिं प्राप्तो यथा ब्रह्म तथाप्नोति निबोध मे । समासेनैव कौन्तेय निष्ठा ज्ञानस्य या परा ॥", "md": "Learn in brief, O son of Kunti, how a man, obtaining perfection, attains to Brahma, the Supreme End of Knowledge."},
{"c": "6.40", "n": "51", "i": 29222, "v": "बुद्ध्या विशुद्धया युक्तो धृत्यात्मानं नियम्य च । शब्दादीन्विषयांस्त्यक्त्वा रागद्वेषौ व्युदस्य च ॥", "md": "Having a pure mind, restraining his self by constancy, renouncing all objects of sense, and casting off affection and aversion."},
{"c": "6.40", "n": "52", "i": 29223, "v": "विविक्तसेवी लघ्वाशी यतवाक्कायमानसः । ध्यानयोगपरो नित्यं वैराग्यं समुपाश्रितः ॥", "md": "He who resides in a lonely place, cats little, restrains his speech, body and mind, who is ever intent on meditation and abstraction, who is unconcerned."},
{"c": "6.40", "n": "53", "i": 29224, "v": "अहंकारं बलं दर्पं कामं क्रोधं परिग्रहम् । विमुच्य निर्ममः शान्तो ब्रह्मभूयाय कल्पते ॥", "md": "Who is free from egoism, violence, pride, lust, wrath, surroundings, who is devoid of selfishness and is tranquil, become fit for assimilation with Brahma."},
{"c": "6.40", "n": "54", "i": 29225, "v": "ब्रह्मभूतः प्रसन्नात्मा न शोचति न काङ्क्षति । समः सर्वेषु भूतेषु मद्भक्तिं लभते पराम् ॥", "md": "Becoming one with Brahma, and obtaining tranquility in spirit, man grieves not and desires not. Seeing all beings alike, he obtains the highest devotion to Me."},
{"c": "6.40", "n": "55", "i": 29226, "v": "भक्त्या मामभिजानाति यावान्यश्चास्मि तत्त्वतः । ततो मां तत्त्वतो ज्ञात्वा विशते तदनन्तरम् ॥", "md": "By devotion he truly knows Me, truly what I am and who I am. Then knowing Me truly, he forthwith enters into Me."},
{"c": "6.40", "n": "56", "i": 29227, "v": "सर्वकर्माण्यपि सदा कुर्वाणो मद्व्यपाश्रयः । मत्प्रसादादवाप्नोति शाश्वतं पदमव्ययम् ॥", "md": "Even performing all actions at all times, such a man, having his refuge in Me, obtains through My favour that state which is eternal and imperishable."},
{"c": "6.40", "n": "57", "i": 29228, "v": "चेतसा सर्वकर्माणि मयि संन्यस्य मत्परः । बुद्धियोगमुपाश्रित्य मच्चित्तः सततं भव ॥", "md": "Mentally dedicating all actions to Me, restoring to mental abstraction, being devoted to Me, fix your thoughts constantly on Me."},
{"c": "6.40", "n": "58", "i": 29229, "v": "मच्चित्तः सर्वदुर्गाणि मत्प्रसादात्तरिष्यसि । अथ चेत्त्वमहंकारान्न श्रोष्यसि विनङ्क्ष्यसि ॥", "md": "Fixing your thoughts on Me, you will surmount all difficulties through My favour. But if from self-conceit you do not listen to Me, you will surely perish."},
{"c": "6.40", "n": "59", "i": 29230, "v": "यदहंकारमाश्रित्य न योत्स्य इति मन्यसे । मिथ्यैष व्यवसायस्ते प्रकृतिस्त्वां नियोक्ष्यति ॥", "md": "If out of self-conceit you think “I will not fight,” your this resolution will be in vain, for surely will Nature rule you."},
{"c": "6.40", "n": "60", "i": 29231, "v": "स्वभावजेन कौन्तेय निबद्धः स्वेन कर्मणा । कर्तुं नेच्छसि यन्मोहात्करिष्यस्यवशोऽपि तत् ॥", "md": "Bound by your own Duty, ordained by Nature, you will involuntarily do not, which, out of delusion, you do not wish to do."},
{"c": "6.40", "n": "61", "i": 29232, "v": "ईश्वरः सर्वभूतानां हृद्देशेऽर्जुन तिष्ठति । भ्रामयन्सर्वभूतानि यन्त्रारूढानि मायया ॥", "md": "The Lord, O Arjuna, as if mounted on a machine, sits in the heart of all beings, turning them as He pleases by His illusive powers."},
{"c": "6.40", "n": "62", "i": 29233, "v": "तमेव शरणं गच्छ सर्वभावेन भारत । तत्प्रसादात्परां शान्तिं स्थानं प्राप्स्यसि शाश्वतम् ॥", "md": "O Bharata, seek shelter under Him in every way. By his favour, you will get Supreme Peace and the Eternal Seat."},
{"c": "6.40", "n": "63", "i": 29234, "v": "इति ते ज्ञानमाख्यातं गुह्याद्गुह्यतरं मया । विमृश्यैतदशेषेण यथेच्छसि तथा कुरु ॥", "md": "I have thus declared to you the knowledge which is more mysterious than any other mystery. Reflect on it fully, and then act as you like."},
{"c": "6.40", "n": "64", "i": 29235, "v": "सर्वगुह्यतमं भूयः शृणु मे परमं वचः । इष्टोऽसि मे दृढमिति ततो वक्ष्यामि ते हितम् ॥", "md": "Once more hcar My supernatural words, the most mysterious mystery of all. You are very dear to Me; therefore, I tell you what is good for you."},
{"c": "6.40", "n": "65", "i": 29236, "v": "मन्मना भव मद्भक्तो मद्याजी मां नमस्कुरु । मामेवैष्यसि सत्यं ते प्रतिजाने प्रियोऽसि मे ॥", "md": "Fix your heart on Me, become My devotee, sacrifice to Me, bow down to Me, you will then come to Me. I tell you the truth, for you are very dear to Me."},
{"c": "6.40", "n": "66", "i": 29237, "v": "सर्वधर्मान्परित्यज्य मामेकं शरणं व्रज । अहं त्वा सर्वपापेभ्यो मोक्षयिष्यामि मा शुचः ॥", "md": "Forsaking all religious duties, come to Me, come to Me as your sole refuge. I shall deliver yo:l from all your sins. Do not grieve."},
{"c": "6.40", "n": "67", "i": 29238, "v": "इदं ते नातपस्काय नाभक्ताय कदाचन । न चाशुश्रूषवे वाच्यं न च मां योऽभ्यसूयति ॥", "md": "This knowledge that I have told you must not be declared by you to one who does not practice penances, who is not a devotee, who never waits on a preceptor, and who always culminates Mc."},
{"c": "6.40", "n": "68", "i": 29239, "v": "य इदं परमं गुह्यं मद्भक्तेष्वभिधास्यति । भक्तिं मयि परां कृत्वा मामेवैष्यत्यसंशयः ॥", "md": "He, who will inculcate this supreme knowledge to those who are devoted to Me, offering Me his highest devotion, being freed from all doubts, will come to Me."},
{"c": "6.40", "n": "69", "i": 29240, "v": "न च तस्मान्मनुष्येषु कश्चिन्मे प्रियकृत्तमः । भविता न च मे तस्मादन्यः प्रियतरो भुवि ॥", "md": "Amongst men none can be dearer to Me than such a man. None on earth can do Me greater service also than he."},
{"c": "6.40", "n": "70", "i": 29241, "v": "अध्येष्यते च य इमं धर्म्यं संवादमावयोः । ज्ञानयज्ञेन तेनाहमिष्टः स्यामिति मे मतिः ॥", "md": "And he, who will study this holy conversation between us, will offer to Me the sacrifice of knowledge. This is my opinion."},
{"c": "6.40", "n": "71", "i": 29242, "v": "श्रद्धावाननसूयश्च शृणुयादपि यो नरः । सोऽपि मुक्तः शुभाँल्लोकान्प्राप्नुयात्पुण्यकर्मणाम् ॥", "md": "Even he, who with faith and without evil, will hear it, being freed from (the bond of births), will obtain the blessed seat of those that perform pious acts."},
{"c": "6.40", "n": "72", "i": 29243, "v": "कच्चिदेतच्छ्रुतं पार्थ त्वयैकाग्रेण चेतसा । कच्चिदज्ञानसंमोहः प्रनष्टस्ते धनंजय ॥", "md": "Have you heard, O Partha, this knowledge with mind undirected to any other object? Has, O Dhananjaya, your delusion, caused by ignorance, been destroyed?"},
{"c": "6.40", "t": "अर्जुन उवाच ।"},
{"c": "6.40", "n": "73", "i": 29244, "v": "नष्टो मोहः स्मृतिर्लब्धा त्वत्प्रसादान्मयाच्युत । स्थितोऽस्मि गतसंदेहः करिष्ये वचनं तव ॥", "md": "Arjuna said O undecaying One, through your favour my delusion is gone, I now know what I am. I am now firm. My doubts have been dispelled. I will obey you. I will do your bidding."},
{"c": "6.40", "t": "संजय उवाच ।"},
{"c": "6.40", "n": "74", "i": 29245, "v": "इत्यहं वासुदेवस्य पार्थस्य च महात्मनः । संवादमिममश्रौषमद्भुतं रोमहर्षणम् ॥", "md": "Sanjay said O king, I heard this wonderful and hairstirring words of Vasudeva and Partha."},
{"c": "6.40", "n": "75", "i": 29246, "v": "व्यासप्रसादाच्छ्रुतवानेतद्गुह्यमहं परम् । योगं योगेश्वरात्कृष्णात्साक्षात्कथयतः स्वयम् ॥", "md": "Through the favour of Vyasa, I myself heard this mysterious, great and best words from the very lips of the Lord of Yoga, Srikrishna."},
{"c": "6.40", "n": "76", "i": 29247, "v": "राजन्संस्मृत्य संस्मृत्य संवादमिममद्भुतम् । केशवार्जुनयोः पुण्यं हृष्यामि च मुहुर्मुहुः ॥", "md": "O king, I am feeling more and more pleasure as much as I am remembering the holy and wonderful words between Srikrishna and Arjuna."},
{"c": "6.40", "n": "77", "i": 29248, "v": "तच्च संस्मृत्य संस्मृत्य रूपमत्यद्भुतं हरेः । विस्मयो मे महान्राजन्हृष्यामि च पुनः पुनः ॥", "md": "O king, I am feeling more and more pleasure as much as I am remembering the holy and wonderful words between Srikrishna and Arjuna."},
{"c": "6.40", "n": "78", "i": 29249, "v": "यत्र योगेश्वरः कृष्णो यत्र पार्थो धनुर्धरः । तत्र श्रीर्विजयो भूतिर्ध्रुवा नीतिर्मतिर्मम ॥", "md": "Wherever exist the Lord of Yoga Srikrishna and the great bowman Arjuna, there certainly do wealth, victory and glory exist."},
{"c": "6.41", "t": "संजय उवाच ।"},
{"c": "6.41", "n": "1", "i": 29250, "v": "ततो धनंजयं दृष्ट्वा बाणगाण्डीवधारिणम् । पुनरेव महानादं व्यसृजन्त महारथाः ॥", "md": "Sanjaya said Seeing Dhananjaya (Arjuna) take up once again his Gandiva and arrows, the great carwarriors (of the Pandava army) sent up a tremendous shout."},
{"c": "6.41", "n": "2", "i": 29251, "v": "पाण्डवाः सोमकाश्चैव ये चैषामनुयायिनः । दध्मुश्च मुदिताः शङ्खान्वीराः सागरसंभवान् ॥", "md": "Those heroes, the Pandavas, and the Somakas, and those that followed them, blew their sea-born conchs in great delight."},
{"c": "6.41", "n": "3", "i": 29252, "v": "ततो भेर्यश्च पेश्यश्च क्रकचा गोविषाणिकाः । सहसैवाभ्यहन्यन्त ततः शब्दो महानभूत् ॥", "md": "Drums and Peshis and Krakachas and cowhorns were beat and blown together and the uproar made was very loud."},
{"c": "6.41", "n": "4", "i": 29253, "v": "अथ देवाः सगन्धर्वाः पितरश्च जनेश्वर । सिद्धचारणसंघाश्च समीयुस्ते दिदृक्षया ॥", "md": "O ruler of men, then there came the celestial, the Gandharvas, the Pitris, the Siddhas and the Charanas with the desire of witnessing (the battle)."},
{"c": "6.41", "n": "5", "i": 29254, "v": "ऋषयश्च महाभागाः पुरस्कृत्य शतक्रतुम् । समीयुस्तत्र सहिता द्रष्टुं तद्वैशसं महत् ॥", "md": "The highly blessed Rishis came there in a body with Shatakratu (Indra) at their head, so that they might see the great slaughter."},
{"c": "6.41", "n": "6", "i": 29255, "v": "ततो युधिष्ठिरो दृष्ट्वा युद्धाय सुसमुद्यते । ते सेने सागरप्रख्ये मुहुः प्रचलिते नृप ॥"},
{"c": "6.41", "n": "7", "i": 29256, "v": "विमुच्य कवचं वीरो निक्षिप्य च वरायुधम् । अवरुह्य रथात्तूर्णं पद्भ्यामेव कृताञ्जलिः ॥"},
{"c": "6.41", "n": "8", "i": 29257, "v": "पितामहमभिप्रेक्ष्य धर्मराजो युधिष्ठिरः । वाग्यतः प्रययौ येन प्राङ्मुखो रिपुवाहिनीम् ॥"},
{"c": "6.41", "n": "9", "i": 29258, "v": "तं प्रयान्तमभिप्रेक्ष्य कुन्तीपुत्रो धनंजयः । अवतीर्य रथात्तूर्णं भ्रातृभिः सहितोऽन्वयात् ॥", "md": "Seeing him proceed, the son of Kunti, Dhananjaya, soon alighted from his car and followed him accompanied by all his brothers."},
{"c": "6.41", "n": "10", "i": 29259, "v": "वासुदेवश्च भगवान्पृष्ठतोऽनुजगाम ह । यथामुख्याश्च राजानस्तमन्वाजग्मुरुत्सुकाः ॥", "md": "The lord Vasudeva also followed him. The chief kings also (of Yudhisthira's army) followed him in great anxiety."},
{"c": "6.41", "t": "अर्जुन उवाच ।"},
{"c": "6.41", "n": "11", "i": 29260, "v": "किं ते व्यवसितं राजन्यदस्मानपहाय वै । पद्भ्यामेव प्रयातोऽसि प्राङ्मुखो रिपुवाहिनीम् ॥", "md": "Arjuna said O king, what is this you are doing that abandoning us you proceed on foot, face eastwards to the enemy's army."},
{"c": "6.41", "t": "भीमसेन उवाच ।"},
{"c": "6.41", "n": "12", "i": 29261, "v": "क्व गमिष्यसि राजेन्द्र निक्षिप्तकवचायुधः । दंशितेष्वरिसैन्येषु भ्रातॄनुत्सृज्य पार्थिव ॥", "md": "Bhima said O great king, where are you going, O ruler of earth, putting aside your Armour and weapons, you go towards the enemy's warriors clad in Armour, thus abandoning your brothers,"},
{"c": "6.41", "t": "नकुल उवाच ।"},
{"c": "6.41", "n": "13", "i": 29262, "v": "एवंगते त्वयि ज्येष्ठे मम भ्रातरि भारत । भीर्मे दुनोति हृदयं ब्रूहि गन्ता भवान्क्व नु ॥", "md": "Nakula said O descendant of Bharata, you are my eldest brother. Fear troubles my heart on account of your this proceeding (towards the enemy); Tell us where you are going."},
{"c": "6.41", "t": "सहदेव उवाच ।"},
{"c": "6.41", "n": "14", "i": 29263, "v": "अस्मिन्रणसमूहे वै वर्तमाने महाभये । योद्धव्ये क्व नु गन्तासि शत्रूनभिमुखो नृप ॥", "md": "Sahadeva said o kin, when these hostile troops, both numerous and terrible, stand here to fight with us, where do you go to their directions?"},
{"c": "6.41", "t": "संजय उवाच ।"},
{"c": "6.41", "n": "15", "i": 29264, "v": "एवमाभाष्यमाणोऽपि भ्रातृभिः कुरुनन्दन । नोवाच वाग्यतः किंचिद्गच्छत्येव युधिष्ठिरः ॥", "md": "Sanjaya said O descendant of Kuru, though he was thus addressed by his brothers, yet he continued to proceed without uttering a word."},
{"c": "6.41", "n": "16", "i": 29265, "v": "तानुवाच महाप्राज्ञो वासुदेवो महामनाः । अभिप्रायोऽस्य विज्ञातो मयेति प्रहसन्निव ॥", "md": "To them then the high-souled and the greatly wise Vasudeva thus smilingly spoke \"His intention is known to me\"."},
{"c": "6.41", "n": "17", "i": 29266, "v": "एष भीष्मं तथा द्रोणं गौतमं शल्यमेव च । अनुमान्य गुरून्सर्वान्योत्स्यते पार्थिवोऽरिभिः ॥", "md": "Having (first) paid his respects to all the Gurus, such as Bhishma, Drona, Kripa and Shalya, he will fight with the enemy."},
{"c": "6.41", "n": "18", "i": 29267, "v": "श्रूयते हि पुराकल्पे गुरूनननुमान्य यः । युध्यते स भवेद्व्यक्तमपध्यातो महत्तरैः ॥"},
{"c": "6.41", "n": "19", "i": 29268, "v": "अनुमान्य यथाशास्त्रं यस्तु युध्येन्महत्तरैः । ध्रुवस्तस्य जयो युद्धे भवेदिति मतिर्मम ॥"},
{"c": "6.41", "n": "20", "i": 29269, "v": "एवं ब्रुवति कृष्णे तु धार्तराष्ट्रचमूं प्रति । हाहाकारो महानासीन्निःशब्दास्त्वपरेऽभवन् ॥"},
{"c": "6.41", "n": "21", "i": 29270, "v": "दृष्ट्वा युधिष्ठिरं दूराद्धार्तराष्ट्रस्य सैनिकाः । मिथः संकथयां चक्रुर्नेशोऽस्ति कुलपांसनः ॥"},
{"c": "6.41", "n": "22", "i": 29271, "v": "व्यक्तं भीत इवाभ्येति राजासौ भीष्ममन्तिकात् । युधिष्ठिरः ससोदर्यः शरणार्थं प्रयाचकः ॥"},
{"c": "6.41", "n": "23", "i": 29272, "v": "धनंजये कथं नाथे पाण्डवे च वृकोदरे । नकुले सहदेवे च भीतोऽभ्येति च पाण्डवः ॥"},
{"c": "6.41", "n": "24", "i": 29273, "v": "न नूनं क्षत्रियकुले जातः संप्रथिते भुवि । यथास्य हृदयं भीतमल्पसत्त्वस्य संयुगे ॥"},
{"c": "6.41", "n": "25", "i": 29274, "v": "ततस्ते क्षत्रियाः सर्वे प्रशंसन्ति स्म कौरवान् । हृष्टाः सुमनसो भूत्वा चैलानि दुधुवुः पृथक् ॥"},
{"c": "6.41", "n": "26", "i": 29275, "v": "व्यनिन्दन्त ततः सर्वे योधास्तत्र विशां पते । युधिष्ठिरं ससोदर्यं सहितं केशवेन ह ॥"},
{"c": "6.41", "n": "27", "i": 29276, "v": "ततस्तत्कौरवं सैन्यं धिक्कृत्वा तु युधिष्ठिरम् । निःशब्दमभवत्तूर्णं पुनरेव विशां पते ॥"},
{"c": "6.41", "n": "28", "i": 29277, "v": "किं नु वक्ष्यति राजासौ किं भीष्मः प्रतिवक्ष्यति । किं भीमः समरश्लाघी किं नु कृष्णार्जुनाविति ॥"},
{"c": "6.41", "n": "29", "i": 29278, "v": "विवक्षितं किमस्येति संशयः सुमहानभूत् । उभयोः सेनयो राजन्युधिष्ठिरकृते तदा ॥"},
{"c": "6.41", "n": "30", "i": 29279, "v": "स विगाह्य चमूं शत्रोः शरशक्तिसमाकुलाम् । भीष्ममेवाभ्ययात्तूर्णं भ्रातृभिः परिवारितः ॥"},
{"c": "6.41", "n": "31", "i": 29280, "v": "तमुवाच ततः पादौ कराभ्यां पीड्य पाण्डवः । भीष्मं शांतनवं राजा युद्धाय समुपस्थितम् ॥"},
{"c": "6.41", "t": "युधिष्ठिर उवाच ।"},
{"c": "6.41", "n": "32", "i": 29281, "v": "आमन्त्रये त्वां दुर्धर्ष योत्स्ये तात त्वया सह । अनुजानीहि मां तात आशिषश्च प्रयोजय ॥", "md": "Yudhishthira said O invincible one, I bow to you. We shall fight with you. Grant us your permission; give us your blessings."},
{"c": "6.41", "t": "भीष्म उवाच ।"},
{"c": "6.41", "n": "33", "i": 29282, "v": "यद्येवं नाभिगच्छेथा युधि मां पृथिवीपते । शपेयं त्वां महाराज पराभावाय भारत ॥", "md": "Bhishma said Oruler of earth, O great king, O descendant of Bharata, if you had not come to me in this battle, I would have cursed you for bringing about your defeat."},
{"c": "6.41", "n": "34", "i": 29283, "v": "प्रीतोऽस्मि पुत्र युध्यस्व जयमाप्नुहि पाण्डव । यत्तेऽभिलषितं चान्यत्तदवाप्नुहि संयुगे ॥", "md": "O son, I am pleased with you. O son of Pandu, fight and obtain victory. Whatever else you have desired to obtain, get them all in this battle."},
{"c": "6.41", "n": "35", "i": 29284, "v": "व्रियतां च वरः पार्थ किमस्मत्तोऽभिकाङ्क्षसि । एवं गते महाराज न तवास्ति पराजयः ॥", "md": "O son of Pritha, ask for a boon which you desire to get. O great king, if it so happens, then defeat will not be yours."},
{"c": "6.41", "n": "36", "i": 29285, "v": "अर्थस्य पुरुषो दासो दासस्त्वर्थो न कस्यचित् । इति सत्यं महाराज बद्धोऽस्म्यर्थेन कौरवैः ॥", "md": "A man is the slave of wealth, but wealth is the slave of none. O king, this is the truth. I am bound to the Kurus by wealth."},
{"c": "6.41", "n": "37", "i": 29286, "v": "अतस्त्वां क्लीबवद्वाक्यं ब्रवीमि कुरुनन्दन । हृतोऽस्म्यर्थेन कौरव्य युद्धादन्यत्किमिच्छसि ॥", "md": "O descendant of Kuru, it is for this I am, like a eunuch, uttering these words that I am bound to the Kurus by wealth. Except battle, What do you desire?"},
{"c": "6.41", "t": "युधिष्ठिर उवाच ।"},
{"c": "6.41", "n": "38", "i": 29287, "v": "मन्त्रयस्व महाप्राज्ञ हितैषी मम नित्यशः । युध्यस्व कौरवस्यार्थे ममैष सततं वरः ॥", "md": "Yudhishthira said O greatly wise one, desiring my welfare from day to day look after my interest. Fight for the sake of the Kurus, this is my prayer."},
{"c": "6.41", "t": "भीष्म उवाच ।"},
{"c": "6.41", "n": "39", "i": 29288, "v": "राजन्किमत्र साह्यं ते करोमि कुरुनन्दन । कामं योत्स्ये परस्यार्थे ब्रूहि यत्ते विवक्षितम् ॥", "md": "Bhishma said O king, O descendant of Kuru, what can I do for you. I shall of course fight on behalf of your enemies. Tell me what can I do for you?"},
{"c": "6.41", "t": "युधिष्ठिर उवाच ।"},
{"c": "6.41", "n": "40", "i": 29289, "v": "कथं जयेयं संग्रामे भवन्तमपराजितम् । एतन्मे मन्त्रय हितं यदि श्रेयः प्रपश्यसि ॥", "md": "Yudhishthira said O sire, I bow to you. I ask you (tell us) how we shall be able to vanquish you who are invincible. Tell me this, it is for my benefit, if you see any good in it."},
{"c": "6.41", "t": "भीष्म उवाच ।"},
{"c": "6.41", "n": "41", "i": 29290, "v": "न तं पश्यामि कौन्तेय यो मां युध्यन्तमाहवे । विजयेत पुमान्कश्चिदपि साक्षाच्छतक्रतुः ॥", "md": "Bhishma said O son of Kunti, I do not see the person who, even if he be the lord of the celestial-can defeat me in battle when I fight."},
{"c": "6.41", "t": "युधिष्ठिर उवाच ।"},
{"c": "6.41", "n": "42", "i": 29291, "v": "हन्त पृच्छामि तस्मात्त्वां पितामह नमोऽस्तु ते । जयोपायं ब्रवीहि त्वमात्मनः समरे परैः ॥", "md": "Yudhishthira said O grandfather, I bow to you. I ask you, tell us how your death might be caused by your enemy."},
{"c": "6.41", "t": "भीष्म उवाच ।"},
{"c": "6.41", "n": "43", "i": 29292, "v": "न शत्रुं तात पश्यामि समरे यो जयेत माम् । न तावन्मृत्युकालो मे पुनरागमनं कुरु ॥", "md": "Bhishma said O sire, I do not find the man who can defeat me in battle. The time for my death is not yet come. (On some future occasion) come to me."},
{"c": "6.41", "t": "संजय उवाच ।"},
{"c": "6.41", "n": "44", "i": 29293, "v": "ततो युधिष्ठिरो वाक्यं भीष्मस्य कुरुनन्दन । शिरसा प्रतिजग्राह भूयस्तमभिवाद्य च ॥", "md": "Sanjaya said O descendant of Kuru, Yudhishthira then once more saluted him and accepted his words with bent head."},
{"c": "6.41", "n": "45", "i": 29294, "v": "प्रायात्पुनर्महाबाहुराचार्यस्य रथं प्रति । पश्यतां सर्वसैन्यानां मध्येन भ्रातृभिः सह ॥", "md": "That mighty-armed hero surrounded by his brother then went towards the chariot of the preceptor (Drona) through the fines of soldiers who all looked at him."},
{"c": "6.41", "n": "46", "i": 29295, "v": "स द्रोणमभिवाद्याथ कृत्वा चैव प्रदक्षिणम् । उवाच वाचा दुर्धर्षमात्मनिःश्रेयसं वचः ॥", "md": "Then bowing down to Drona and walking round him, he spoke these words to that invincible hero, words beneficial to him."},
{"c": "6.41", "n": "47", "i": 29296, "v": "आमन्त्रये त्वां भगवन्योत्स्ये विगतकल्मषः । जयेयं च रिपून्सर्वाननुज्ञातस्त्वया द्विज ॥", "md": "Yudhishthira said \"O invincible hero, I ask you, (tell me) how I may fight without incurring any sin, and how, O Brahmana, with your permission I may vanquish all my enemies\"."},
{"c": "6.41", "t": "द्रोण उवाच ।"},
{"c": "6.41", "n": "48", "i": 29297, "v": "यदि मां नाभिगच्छेथा युद्धाय कृतनिश्चयः । शपेयं त्वां महाराज पराभावाय सर्वशः ॥", "md": "Drona said O king, if having resolved to fight, you filled to have come to me, I would have cursed you for bringing about your defeat."},
{"c": "6.41", "n": "49", "i": 29298, "v": "तद्युधिष्ठिर तुष्टोऽस्मि पूजितश्च त्वयानघ । अनुजानामि युध्यस्व विजयं समवाप्नुहि ॥", "md": "O Yudhishthira, O sinless one, I am now pleased and honoured by you. I give you permission. Fight and win victory."},
{"c": "6.41", "n": "50", "i": 29299, "v": "करवाणि च ते कामं ब्रूहि यत्तेऽभिकाङ्क्षितम् । एवं गते महाराज युद्धादन्यत्किमिच्छसि ॥", "md": "I shall also fulfill your desire. Tell me what you have to say. Battle excepted tell me what you desire to get."},
{"c": "6.41", "n": "51", "i": 29300, "v": "अर्थस्य पुरुषो दासो दासस्त्वर्थो न कस्यचित् । इति सत्यं महाराज बद्धोऽस्म्यर्थेन कौरवैः ॥", "md": "A man is the slave of wealth, but wealth is the slave of none. O king, this is a great truth. I am bound to the Kurus by their wealth."},
{"c": "6.41", "n": "52", "i": 29301, "v": "अतस्त्वां क्लीबवद्ब्रूमो युद्धादन्यत्किमिच्छसि । योत्स्यामि कौरवस्यार्थे तवाशास्यो जयो मया ॥", "md": "It is for this like a cunuch I am telling you the following-“Battle excepted what do you wish to get” I shall fight on behalf of the Kurus; but I shall pray for your victory. O Brahmana, pray for my victory and advise me what is good to me. Fight for the Kurus. This is the boon I ask from you."},
{"c": "6.41", "t": "युधिष्ठिर उवाच ।"},
{"c": "6.41", "n": "53", "i": 29302, "v": "जयमाशास्स्व मे ब्रह्मन्मन्त्रयस्व च मद्धितम् । युध्यस्व कौरवस्यार्थे वर एष वृतो मया ॥"},
{"c": "6.41", "t": "द्रोण उवाच ।"},
{"c": "6.41", "n": "54", "i": 29303, "v": "ध्रुवस्ते विजयो राजन्यस्य मन्त्री हरिस्तव । अहं च त्वाभिजानामि रणे शत्रून्विजेष्यसि ॥", "md": "Yudhishthira said O king, victory is certain to you-who have Krishna as your counselor. I wish that you will defeat your enemy in this battle."},
{"c": "6.41", "n": "55", "i": 29304, "v": "यतो धर्मस्ततः कृष्णो यतः कृष्णस्ततो जयः । युध्यस्व गच्छ कौन्तेय पृच्छ मां किं ब्रवीमि ते ॥", "md": "Drona said Where there is righteousness there is Krishna. Where there is Krishna, victory is certain to be there. O son of Kunti, go and fight. Ask me, what shall I speak to you?"},
{"c": "6.41", "t": "युधिष्ठिर उवाच ।"},
{"c": "6.41", "n": "56", "i": 29305, "v": "पृच्छामि त्वां द्विजश्रेष्ठ शृणु मे यद्विवक्षितम् । कथं जयेयं संग्रामे भवन्तमपराजितम् ॥", "md": "Yudhishthira said O foremost of Brahmanas, I ask you, hear what I have to say. How shall we in battle defeat you who are invincible?"},
{"c": "6.41", "t": "द्रोण उवाच ।"},
{"c": "6.41", "n": "57", "i": 29306, "v": "न तेऽस्ति विजयस्तावद्यावद्युध्याम्यहं रणे । ममाशु निधने राजन्यतस्व सह सोदरैः ॥", "md": "Drona said As long as I fight, so long victory cannot be yours. O king, therefore with the help of your brothers try to kill me soon."},
{"c": "6.41", "t": "युधिष्ठिर उवाच ।"},
{"c": "6.41", "n": "58", "i": 29307, "v": "हन्त तस्मान्महाबाहो वधोपायं वदात्मनः । आचार्य प्रणिपत्यैष पृच्छामि त्वां नमोऽस्तु ते ॥", "md": "Yudhishthira said O mighty-armed one, tell us the means of your death. O preceptor, prostrating myself to your feet I ask you this. I bow to you."},
{"c": "6.41", "t": "द्रोण उवाच ।"},
{"c": "6.41", "n": "59", "i": 29308, "v": "न शत्रुं तात पश्यामि यो मां हन्याद्रणे स्थितम् । युध्यमानं सुसंरब्धं शरवर्षौघवर्षिणम् ॥", "md": "arms Drona said O son, I cannot see such an antagonist who may kill me when I stand in battle, when I fight with my anger excited and when I scatter incessantly shower of arrows."},
{"c": "6.41", "n": "60", "i": 29309, "v": "ऋते प्रायगतं राजन्न्यस्तशस्त्रमचेतनम् । हन्यान्मां युधि योधानां सत्यमेतद्ब्रवीमि ते ॥", "md": "O king, except when I shall be prepared for death, having abandoned my and withdrawing myself from all surrounding sights, none will be able to kill me. What I tell you in true."},
{"c": "6.41", "n": "61", "i": 29310, "v": "शस्त्रं चाहं रणे जह्यां श्रुत्वा सुमहदप्रियम् । श्रद्धेयवाक्यात्पुरुषादेतत्सत्यं ब्रवीमि ते ॥", "md": "I tell you also that having heard something very disagreeable from some creditable source, I will abandon my arms in the battle."},
{"c": "6.41", "t": "संजय उवाच ।"},
{"c": "6.41", "n": "62", "i": 29311, "v": "एतच्छ्रुत्वा महाराज भारद्वाजस्य धीमतः । अनुमान्य तमाचार्यं प्रायाच्छारद्वतं प्रति ॥", "md": "Sanjaya said O king, having heard these words of the wise son of Bharadvaja and also having honoured the preceptor, he (Yudhishthira) went towards the son of Sharadvata (Kripa)."},
{"c": "6.41", "n": "63", "i": 29312, "v": "सोऽभिवाद्य कृपं राजा कृत्वा चापि प्रदक्षिणम् । उवाच दुर्धर्षतमं वाक्यं वाक्यविशारदः ॥", "md": "Bowing down to Kripa and walking round him, O king, Yudhishthira, accomplished in speech, thus spoke to that greatly brave warrior."},
{"c": "6.41", "n": "64", "i": 29313, "v": "अनुमानये त्वां योत्स्यामि गुरो विगतकल्मषः । जयेयं च रिपून्सर्वाननुज्ञातस्त्वयानघ ॥", "md": "Yudhishthira said \"O preceptor, with your permission I will fight without incurring sin. O sinless one, if I get your permission, I shall (certainly) defeat my enemy."},
{"c": "6.41", "t": "कृप उवाच ।"},
{"c": "6.41", "n": "65", "i": 29314, "v": "यदि मां नाभिगच्छेथा युद्धाय कृतनिश्चयः । शपेयं त्वां महाराज पराभावाय सर्वशः ॥", "md": "Kripa said \"If having resolved to fight, you failed to have come to me, I would have cursed you, O king, for bringing about your defeat."},
{"c": "6.41", "n": "66", "i": 29315, "v": "अर्थस्य पुरुषो दासो दासस्त्वर्थो न कस्यचित् । इति सत्यं महाराज बद्धोऽस्म्यर्थेन कौरवैः ॥", "md": "A man is the slave of wealth, but wealth is the slave of none. O king, this is the truth. I am bound to the Kurus by wealth."},
{"c": "6.41", "n": "67", "i": 29316, "v": "तेषामर्थे महाराज योद्धव्यमिति मे मतिः । अतस्त्वां क्लीबवद्ब्रूमि युद्धादन्यत्किमिच्छसि ॥", "md": "O king, I must fight for them. I therefore speck like a eunuch in telling you, “Battle excepted, what do you desire to get?\""},
{"c": "6.41", "t": "युधिष्ठिर उवाच ।"},
{"c": "6.41", "n": "68", "i": 29317, "v": "हन्त पृच्छामि ते तस्मादाचार्य शृणु मे वचः ॥", "md": "Yudhishthira said O preceptor, I ask you therefore, listen to me."},
{"c": "6.41", "t": "संजय उवाच ।"},
{"c": "6.41", "n": "69", "i": 29318, "v": "इत्युक्त्वा व्यथितो राजा नोवाच गतचेतनः । तं गौतमः प्रत्युवाच विज्ञायास्य विवक्षितम् । अवध्योऽहं महीपाल युध्यस्व जयमाप्नुहि ॥", "md": "Sanjaya said Saying this, the king became greatly agitated. Being deprived of his sense, he stood silent. knowing however what he desired to say, the son of Gautama (Kripa) thus spoke to him, \"O king, I am incapable of being killed. Fight and win victory."},
{"c": "6.41", "n": "70", "i": 29319, "v": "प्रीतस्त्वभिगमेनाहं जयं तव नराधिप । आशासिष्ये सदोत्थाय सत्यमेतद्ब्रवीमि ते ॥", "md": "I am pleased by your coming. O king, rising every day (from my bed), I shall pray for your victory. I truly speak this to you."},
{"c": "6.41", "n": "71", "i": 29320, "v": "एतच्छ्रुत्वा महाराज गौतमस्य वचस्तदा । अनुमान्य कृपं राजा प्रययौ येन मद्रराट् ॥", "md": "Sanjaya said O king, having heard these words of the wise son of Bharadvaja and also having honoured the preceptor, he (Yudhishthira) went towards the son of Sharadvata (Kripa)."},
{"c": "6.41", "n": "72", "i": 29321, "v": "स शल्यमभिवाद्याथ कृत्वा चाभिप्रदक्षिणम् । उवाच राजा दुर्धर्षमात्मनिःश्रेयसं वचः ॥", "md": "Bowing down to Kripa and walking round him, O king, Yudhishthira, accomplished in speech, thus spoke to that greatly brave warrior."},
{"c": "6.41", "n": "73", "i": 29322, "v": "अनुमानये त्वां योत्स्यामि गुरो विगतकल्मषः । जयेयं च महाराज अनुज्ञातस्त्वया रिपून् ॥", "md": "Yudhishthira said \"O preceptor, with your permission I will fight without incurring sin. O sinless one, if I get your permission, I shall (certainly) defeat my enemy."},
{"c": "6.41", "t": "शल्य उवाच ।"},
{"c": "6.41", "n": "74", "i": 29323, "v": "यदि मां नाभिगच्छेथा युद्धाय कृतनिश्चयः । शपेयं त्वां महाराज पराभावाय वै रणे ॥", "md": "Kripa said \"If having resolved to fight, you failed to have come to me, I would have cursed you, O king, for bringing about your defeat."},
{"c": "6.41", "n": "75", "i": 29324, "v": "तुष्टोऽस्मि पूजितश्चास्मि यत्काङ्क्षसि तदस्तु ते । अनुजानामि चैव त्वां युध्यस्व जयमाप्नुहि ॥", "md": "I am very much pleased with you. I am much honoured by you. Let it be as you desire, I give you permission, fight and win victory."},
{"c": "6.41", "n": "76", "i": 29325, "v": "ब्रूहि चैव परं वीर केनार्थः किं ददामि ते । एवं गते महाराज युद्धादन्यत्किमिच्छसि ॥", "md": "O hero, speck, what do you want? What shall I give you. O king, battle excepted, what do you desire to get?"},
{"c": "6.41", "n": "77", "i": 29326, "v": "अर्थस्य पुरुषो दासो दासस्त्वर्थो न कस्यचित् । इति सत्यं महाराज बद्धोऽस्म्यर्थेन कौरवैः ॥", "md": "A man is the slave of wealth, but wealth is the slave of none. O king, this is the truth. I am bound to the Kurus by wealth."},
{"c": "6.41", "n": "78", "i": 29327, "v": "करिष्यामि हि ते कामं भागिनेय यथेप्सितम् । ब्रवीम्यतः क्लीबवत्त्वां युद्धादन्यत्किमिच्छसि ॥", "md": "O nephew, it is for this I am speaking to you like a eunuch. I shall do as you desire. Battle excepted, what do you wise to get?"},
{"c": "6.41", "t": "युधिष्ठिर उवाच ।"},
{"c": "6.41", "n": "79", "i": 29328, "v": "मन्त्रयस्व महाराज नित्यं मद्धितमुत्तमम् । कामं युध्य परस्यार्थे वरमेतद्वृणोम्यहम् ॥", "md": "Yudhishthira said O king, think daily of what is beneficial to me. Fight as you please with the focs. This is the boon I ask from you."},
{"c": "6.41", "t": "शल्य उवाच ।"},
{"c": "6.41", "n": "80", "i": 29329, "v": "ब्रूहि किमत्र साह्यं ते करोमि नृपसत्तम । कामं योत्स्ये परस्यार्थे वृतोऽस्म्यर्थेन कौरवैः ॥", "md": "Yudhishthira said O king, think daily of what is beneficial to me. Fight as you please with the focs. This is the boon I ask from you."},
{"c": "6.41", "t": "युधिष्ठिर उवाच ।"},
{"c": "6.41", "n": "81", "i": 29330, "v": "स एव मे वरः सत्य उद्योगे यस्त्वया कृतः । सूतपुत्रस्य संग्रामे कार्यस्तेजोवधस्त्वया ॥", "md": "Yudhishthira said O Shalya, this was the boon I asked during the preparations for this battle. The prowess of the Suta's son (Karna) should be weakened by you in battle."},
{"c": "6.41", "t": "शल्य उवाच ।"},
{"c": "6.41", "n": "82", "i": 29331, "v": "संपत्स्यत्येष ते कामः कुन्तीपुत्र यथेप्सितः । गच्छ युध्यस्व विस्रब्धं प्रतिजाने जयं तव ॥", "md": "Shalya said O Yudhishthira, O son of Kunti, your this desire will be fulfilled. Go, fight as you please. I shall pray for your victory."},
{"c": "6.41", "t": "संजय उवाच ।"},
{"c": "6.41", "n": "83", "i": 29332, "v": "अनुमान्याथ कौन्तेयो मातुलं मद्रकेश्वरम् । निर्जगाम महासैन्याद्भ्रातृभिः परिवारितः ॥", "md": "Sanjaya said Having received the permission of his maternal uncle (Shalya) the king of the Madra, the son of Kunti (Yudhishthira), surrounded by his brothers, came out of the vast (Kuru) army."},
{"c": "6.41", "n": "84", "i": 29333, "v": "वासुदेवस्तु राधेयमाहवेऽभिजगाम वै । तत एनमुवाचेदं पाण्डवार्थे गदाग्रजः ॥", "md": "Vasudeva (Krishna) then went to Radha's son (Karna) on the field of battle for the sake of the Pandavas, the eldest brother of Gada, then thus spoke to Karna."},
{"c": "6.41", "n": "85", "i": 29334, "v": "श्रुतं मे कर्ण भीष्मस्य द्वेषात्किल न योत्स्यसि । अस्मान्वरय राधेय यावद्भीष्मो न हन्यते ॥", "md": "\"O Karna, I have heard that from the hatred you bear for Bhishma you will not fight. O son of Radha, come to our side, so long Bhishma is not killed."},
{"c": "6.41", "n": "86", "i": 29335, "v": "हते तु भीष्मे राधेय पुनरेष्यसि संयुगे । धार्तराष्ट्रस्य साहाय्यं यदि पश्यसि चेत्समम् ॥", "md": "O son of Radha, when Bhishma will be killed, you may come back and fight on Duryodhana's side, if you have no particular lcaning for any party."},
{"c": "6.41", "t": "कर्ण उवाच ।"},
{"c": "6.41", "n": "87", "i": 29336, "v": "न विप्रियं करिष्यामि धार्तराष्ट्रस्य केशव । त्यक्तप्राणं हि मां विद्धि दुर्योधनहितैषिणम् ॥", "md": "Karna said O Keshava, I shall not do anything that is disagreeable to Dhritarashtra's son (Duryodhana), I am ever devoted to him, know, that my life has been cast off for him."},
{"c": "6.41", "t": "संजय उवाच ।"},
{"c": "6.41", "n": "88", "i": 29337, "v": "तच्छ्रुत्वा वचनं कृष्णः संन्यवर्तत भारत । युधिष्ठिरपुरोगैश्च पाण्डवैः सह संगतः ॥", "md": "Sanjaya said Having heard these words, Krishna stopped. O descendant of Bharata, he then returned to the Pandavas headed by Yudhishthira."},
{"c": "6.41", "n": "89", "i": 29338, "v": "अथ सैन्यस्य मध्ये तु प्राक्रोशत्पाण्डवाग्रजः । योऽस्मान्वृणोति तदहं वरये साह्यकारणात् ॥", "md": "Then, in the midst of all the warriors the eldest Pandava thus loudly exclaimed \"He, who will choose us, will be considered by us as our ally\"."},
{"c": "6.41", "n": "90", "i": 29339, "v": "अथ तान्समभिप्रेक्ष्य युयुत्सुरिदमब्रवीत् । प्रीतात्मा धर्मराजानं कुन्तीपुत्रं युधिष्ठिरम् ॥", "md": "Thereupon Yuyutsu thus spoke with a cheerful heart to the son of Kunti, Dharamraja Yudhishthira."},
{"c": "6.41", "n": "91", "i": 29340, "v": "अहं योत्स्यामि मिषतः संयुगे धार्तराष्ट्रजान् । युष्मदर्थे महाराज यदि मां वृणुषेऽनघ ॥", "md": "I shall fight under you in this battle. O sinless one. I shall fight on your side, if you accept me."},
{"c": "6.41", "t": "युधिष्ठिर उवाच ।"},
{"c": "6.41", "n": "92", "i": 29341, "v": "एह्येहि सर्वे योत्स्यामस्तव भ्रातॄनपण्डितान् । युयुत्सो वासुदेवश्च वयं च ब्रूम सर्वशः ॥", "md": "Yudhishthira said Come, come, all of us will fight with your foolish brothers. O Yuyutsu, both Vasudeva and all of us say."},
{"c": "6.41", "n": "93", "i": 29342, "v": "वृणोमि त्वां महाबाहो युध्यस्व मम कारणात् । त्वयि पिण्डश्च तन्तुश्च धृतराष्ट्रस्य दृश्यते ॥", "md": "I accept you, O mighty-armed hero, fight for my cause. It appears the thread of Dhritarashtra's line, as well as his funeral cake, will rest on you."},
{"c": "6.41", "n": "94", "i": 29343, "v": "भजस्वास्मान्राजपुत्र भजमानान्महाद्युते । न भविष्यति दुर्बुद्धिर्धार्तराष्ट्रोऽत्यमर्षणः ॥", "md": "O prince, O effulgent one, accept us that accept you; the wrathful and foolish Duryodhana will not live."},
{"c": "6.41", "t": "संजय उवाच ।"},
{"c": "6.41", "n": "95", "i": 29344, "v": "ततो युयुत्सुः कौरव्यः परित्यज्य सुतांस्तव । जगाम पाण्डुपुत्राणां सेनां विश्राव्य दुन्दुभिम् ॥", "md": "Sanjaya said Then abandoning the Kurus, your son, Yuyutsu, went over to the army of the Pandavas with the best of drums and cymbals."},
{"c": "6.41", "n": "96", "i": 29345, "v": "ततो युधिष्ठिरो राजा संप्रहृष्टः सहानुजैः । जग्राह कवचं भूयो दीप्तिमत्कनकोज्ज्वलम् ॥", "md": "Those foremost of men then all ascended their respective chariots. They placed their troops in battle-array,"},
{"c": "6.41", "n": "97", "i": 29346, "v": "प्रत्यपद्यन्त ते सर्वे रथान्स्वान्पुरुषर्षभाः । ततो व्यूहं यथापूर्वं प्रत्यव्यूहन्त ते पुनः ॥", "md": "Those foremost of men then all ascended their respective chariots. They placed their troops in battle-array,"},
{"c": "6.41", "n": "98", "i": 29347, "v": "अवादयन्दुन्दुभींश्च शतशश्चैव पुष्करान् । सिंहनादांश्च विविधान्विनेदुः पुरुषर्षभाः ॥", "md": "They ordered thousands of drums and cymbals to be played. Those foremost of men themselves also sent up lion-like roars."},
{"c": "6.41", "n": "99", "i": 29348, "v": "रथस्थान्पुरुषव्याघ्रान्पाण्डवान्प्रेक्ष्य पार्थिवाः । धृष्टद्युम्नादयः सर्वे पुनर्जहृषिरे मुदा ॥", "md": "¡Seeing those foremost of men, the Pandavas, seated on their cars, the kings with Dhrishtadyumna and other once more sent up shouts of joy."},
{"c": "6.41", "n": "100", "i": 29349, "v": "गौरवं पाण्डुपुत्राणां मान्यान्मानयतां च तान् । दृष्ट्वा महीक्षितस्तत्र पूजयां चक्रिरे भृशम् ॥", "md": "Seeing the nobleness of the Pandavas, who had paid due honour to those that deserved it, all the kings highly praised them."},
{"c": "6.41", "n": "101", "i": 29350, "v": "सौहृदं च कृपां चैव प्राप्तकालं महात्मनाम् । दयां च ज्ञातिषु परां कथयां चक्रिरे नृपाः ॥", "md": "They talked amongst themselves about the friendship, compassion and kindness kinsmen displayed on every occasion by those high-minded men."},
{"c": "6.41", "n": "102", "i": 29351, "v": "साधु साध्विति सर्वत्र निश्चेरुः स्तुतिसंहिताः । वाचः पुण्याः कीर्तिमतां मनोहृदयहर्षिणीः ॥", "md": "\"Excellent\", Excellent\" were the words shouted everywhere. Eulogistic hymns for those illustrious men were chanted by all. The minds and hearts of every one were attracted towards them."},
{"c": "6.41", "n": "103", "i": 29352, "v": "म्लेच्छाश्चार्याश्च ये तत्र ददृशुः शुश्रुवुस्तदा । वृत्तं तत्पाण्डुपुत्राणां रुरुदुस्ते सगद्गदाः ॥", "md": "Both the Aryas and the Mlecchas that saw or heard of this conduct of the Pandavas all wept with their voice choked with tears."},
{"c": "6.41", "n": "104", "i": 29353, "v": "ततो जघ्नुर्महाभेरीः शतशश्चैव पुष्करान् । शङ्खांश्च गोक्षीरनिभान्दध्मुर्हृष्टा मनस्विनः ॥", "md": "to Those greatly powerful also ordered hundreds and hundreds of large drums and Pushkaras to be sounded and thousands and thousands of conchs all as white as the milk of the cows to be loudly blown."},
{"c": "6.42", "t": "धृतराष्ट्र उवाच ।"},
{"c": "6.42", "n": "1", "i": 29354, "v": "एवं व्यूढेष्वनीकेषु मामकेष्वितरेषु च । के पूर्वं प्राहरंस्तत्र कुरवः पाण्डवास्तथा ॥", "md": "Dhritarashtra said When the troops of my side and those of the foe were thus placed in battle-army, who struck first, the Kurus or the Pandavas?"},
{"c": "6.42", "t": "संजय उवाच ।"},
{"c": "6.42", "n": "2", "i": 29355, "v": "भ्रातृभिः सहितो राजन्पुत्रो दुर्योधनस्तव । भीष्मं प्रमुखतः कृत्वा प्रययौ सह सेनया ॥", "md": "Sanjaya said Having heard the word of his brother, your son Dushasana advanced with his force with Bhishma at their head."},
{"c": "6.42", "n": "3", "i": 29356, "v": "तथैव पाण्डवाः सर्वे भीमसेनपुरोगमाः । भीष्मेण युद्धमिच्छन्तः प्रययुर्हृष्टमानसाः ॥", "md": "Desiring to fight with Bhishma, the Pandavas cheerfully advanced with Bhimasena at their head."},
{"c": "6.42", "n": "4", "i": 29357, "v": "क्ष्वेडाः किलकिलाशब्दाः क्रकचा गोविषाणिकाः । भेरीमृदङ्गमुरजा हयकुञ्जरनिस्वनाः ॥", "md": "Thereupon lion-like roars, clamorous shouts, the noise of Krakachas, the blare of cow-horns and the sounds of drum, cymbals and taboos arose in both the armies. The soldiers of the enemy rushed upon us and we also rushed upon them with loud shouts."},
{"c": "6.42", "n": "5", "i": 29358, "v": "उभयोः सेनयो राजंस्ततस्तेऽस्मान्समाद्रवन् । वयं प्रतिनदन्तश्च तदासीत्तुमुलं महत् ॥", "md": "Thereupon lion-like roars, clamorous shouts, the noise of Krakachas, the blare of cow-horns and the sounds of drum, cymbals and taboos arose in both the armies. The soldiers of the enemy rushed upon us and we also rushed upon them with loud shouts."},
{"c": "6.42", "n": "6", "i": 29359, "v": "महान्त्यनीकानि महासमुच्छ्रये; समागमे पाण्डवधार्तराष्ट्रयोः । चकम्पिरे शङ्खमृदङ्गनिस्वनैः; प्रकम्पितानीव वनानि वायुना ॥", "md": "The vast arinies of the Kurus and the Pandavas shook in that fearful and body battle by the sounds of conchs and cymbals, as a forest is shaken by the wind."},
{"c": "6.42", "n": "7", "i": 29360, "v": "नरेन्द्रनागाश्वरथाकुलाना;मभ्यायतीनामशिवे मुहूर्ते । बभूव घोषस्तुमुलश्चमूनां; वातोद्धुतानामिव सागराणाम् ॥", "md": "The great nose, made by those troops consisting of kings, elephants and horses, rushing upon one another in an evil hour, was like that of the ocean in a tempest."},
{"c": "6.42", "n": "8", "i": 29361, "v": "तस्मिन्समुत्थिते शब्दे तुमुले लोमहर्षणे । भीमसेनो महाबाहुः प्राणदद्गोवृषो यथा ॥", "md": "When that loud and hair-stirring noise rose, the mighty Bhimasena roared like a bull."},
{"c": "6.42", "n": "9", "i": 29362, "v": "शङ्खदुन्दुभिनिर्घोषं वारणानां च बृंहितम् । सिंहनादं च सैन्यानां भीमसेनरवोऽभ्यभूत् ॥", "md": "Bhimasena's roars rose above the sounds of conchs, and drums, the roaring of elephants and the lion-like shouts of the warriors."},
{"c": "6.42", "n": "10", "i": 29363, "v": "हयानां हेषमाणानामनीकेषु सहस्रशः । सर्वानभ्यभवच्छब्दान्भीमसेनस्य निस्वनः ॥", "md": "The shouts of Bhimasena drowned the neighing of thousands of horses in both the armies."},
{"c": "6.42", "n": "11", "i": 29364, "v": "तं श्रुत्वा निनदं तस्य सैन्यास्तव वितत्रसुः । जीमूतस्येव नदतः शक्राशनिसमस्वनम् ॥", "md": "Hearing those shouts of Bhimnasena whose roaring resembled that of the clouds and the report of the thunder, your soldiers were filled with fear."},
{"c": "6.42", "n": "12", "i": 29365, "v": "वाहनानि च सर्वाणि शकृन्मूत्रं प्रसुस्रुवुः । शब्देन तस्य वीरस्य सिंहस्येवेतरे मृगाः ॥", "md": "Hearing those roars of that hero (Bhima), the horses and the elephants (of both the armies) ejected urine and excrete, as other animals do at the roars of the lion."},
{"c": "6.42", "n": "13", "i": 29366, "v": "दर्शयन्घोरमात्मानं महाभ्रमिव नादयन् । विभीषयंस्तव सुतांस्तव सेनां समभ्ययात् ॥", "md": "Roaring like a deep mass of clouds and assuming a fearful appearance, that hero filled your sons with great alarm and then rushed upon them. Sons"},
{"c": "6.42", "n": "14", "i": 29367, "v": "तमायान्तं महेष्वासं सोदर्याः पर्यवारयन् । छादयन्तः शरव्रातैर्मेघा इव दिवाकरम् ॥"},
{"c": "6.42", "n": "15", "i": 29368, "v": "दुर्योधनश्च पुत्रस्ते दुर्मुखो दुःसहः शलः । दुःशासनश्चातिरथस्तथा दुर्मर्षणो नृप ॥"},
{"c": "6.42", "n": "16", "i": 29369, "v": "विविंशतिश्चित्रसेनो विकर्णश्च महारथः । पुरुमित्रो जयो भोजः सौमदत्तिश्च वीर्यवान् ॥"},
{"c": "6.42", "n": "17", "i": 29370, "v": "महाचापानि धुन्वन्तो जलदा इव विद्युतः । आददानाश्च नाराचान्निर्मुक्ताशीविषोपमान् ॥"},
{"c": "6.42", "n": "18", "i": 29371, "v": "अथ तान्द्रौपदीपुत्राः सौभद्रश्च महारथः । नकुलः सहदेवश्च धृष्टद्युम्नश्च पार्षतः ॥", "md": "The sons of Draupadi, the great car-warrior (Abhimanyu) son of Subhadra, Nakula and Sahadeva, Dhrishtadyumna, the of Prishata, all rushed against the warriors of Dhritarashtra's son and tore them asunder with sharp arrows as the summits of mountains are broken down by the thunder-bolt."},
{"c": "6.42", "n": "19", "i": 29372, "v": "धार्तराष्ट्रान्प्रतिययुरर्दयन्तः शितैः शरैः । वज्रैरिव महावेगैः शिखराणि धराभृताम् ॥", "md": "The sons of Draupadi, the great car-warrior (Abhimanyu) son of Subhadra, Nakula and Sahadeva, Dhrishtadyumna, the of Prishata, all rushed against the warriors of Dhritarashtra's son and tore them asunder with sharp arrows as the summits of mountains are broken down by the thunder-bolt."},
{"c": "6.42", "n": "20", "i": 29373, "v": "तस्मिन्प्रथमसंमर्दे भीमज्यातलनिस्वने । तावकानां परेषां च नासीत्कश्चित्पराङ्मुखः ॥", "md": "son In the first encounter that resounded with the terrible twang of the bow and flapping of the leather fences, none of your party or of that of the enemy turned them back."},
{"c": "6.42", "n": "21", "i": 29374, "v": "लाघवं द्रोणशिष्याणामपश्यं भरतर्षभ । निमित्तवेधिनां राजञ्शरानुत्सृजतां भृशम् ॥", "md": "0 best of the Bharata race, O king, I saw the lightness of hands of the disciples of Drona who shot countless arrows and always succeeded in hitting the marks."},
{"c": "6.42", "n": "22", "i": 29375, "v": "नोपशाम्यति निर्घोषो धनुषां कूजतां तथा । विनिश्चेरुः शरा दीप्ता ज्योतींषीव नभस्तलात् ॥", "md": "The twang of the bows did not stop for a movement and the blazing arrows flashed through the air like meteor falling from the sky."},
{"c": "6.42", "n": "23", "i": 29376, "v": "सर्वे त्वन्ये महीपालाः प्रेक्षका इव भारत । ददृशुर्दर्शनीयं तं भीमं ज्ञातिसमागमम् ॥", "md": "O descendant of Bharata, all the kings stood like spectators and saw the interesting and awful battle between kinsmen."},
{"c": "6.42", "n": "24", "i": 29377, "v": "ततस्ते जातसंरम्भाः परस्परकृतागसः । अन्योन्यस्पर्धया राजन्व्यायच्छन्त महारथाः ॥", "md": "O king, then those great car-warriors remembering the great injuries they had suffered, challenged one another in anger and tried their utmost (to win victory)."},
{"c": "6.42", "n": "25", "i": 29378, "v": "कुरुपाण्डवसेने ते हस्त्यश्वरथसंकुले । शुशुभाते रणेऽतीव पटे चित्रगते इव ॥", "md": "The two armies of the Kurus and the Pandavas, full of elephants, horses and cars, looked exceedingly beautiful on the field of battle, like painted figures on canvas. Then all the kings took up their bows. The sun was covered by the dust raised by the combatants."},
{"c": "6.42", "n": "26", "i": 29379, "v": "ततस्ते पार्थिवाः सर्वे प्रगृहीतशरासनाः । सहसैन्याः समापेतुः पुत्रस्य तव शासनात् ॥"},
{"c": "6.42", "n": "27", "i": 29380, "v": "युधिष्ठिरेण चादिष्टाः पार्थिवास्ते सहस्रशः । विनदन्तः समापेतुः पुत्रस्य तव वाहिनीम् ॥"},
{"c": "6.42", "n": "28", "i": 29381, "v": "उभयोः सेनयोस्तीव्रः सैन्यानां स समागमः । अन्तर्धीयत चादित्यः सैन्येन रजसावृतः ॥"},
{"c": "6.42", "n": "29", "i": 29382, "v": "प्रयुद्धानां प्रभग्नानां पुनरावर्ततामपि । नात्र स्वेषां परेषां वा विशेषः समजायत ॥", "md": "While fighting, or retreating, or rallying again, neither the men of our side nor those of the enemy's could be distinguished. But your father (Bhishma) shone transcending all that countless host in that fearful and terrible battle."},
{"c": "6.42", "n": "30", "i": 29383, "v": "तस्मिंस्तु तुमुले युद्धे वर्तमाने महाभये । अति सर्वाण्यनीकानि पिता तेऽभिव्यरोचत ॥", "md": "While fighting, or retreating, or rallying again, neither the men of our side nor those of the enemy's could be distinguished. But your father (Bhishma) shone transcending all that countless host in that fearful and terrible battle."},
{"c": "6.43", "t": "संजय उवाच ।"},
{"c": "6.43", "n": "1", "i": 29384, "v": "पूर्वाह्णे तस्य रौद्रस्य युद्धमह्नो विशां पते । प्रावर्तत महाघोरं राज्ञां देहावकर्तनम् ॥", "md": "Sanjaya said O king, in the morning of that awful day commenced the fearful battle that mangled the bodies of so many kings."},
{"c": "6.43", "n": "2", "i": 29385, "v": "कुरूणां पाण्डवानां च संग्रामे विजिगीषताम् । सिंहानामिव संह्रादो दिवमुर्वीं च नादयन् ॥", "md": "Desiring victory in battle, the loud shouts that the Kurus and the Srinjayas made, resembling those of so many lions, caused the earth and the sky to be resounded."},
{"c": "6.43", "n": "3", "i": 29386, "v": "आसीत्किलकिलाशब्दस्तलशङ्खरवैः सह । जज्ञिरे सिंहनादाश्च शूराणां प्रतिगर्जताम् ॥", "md": "A tremendous uproar was heard mingled with the flapping of the leather and the blare of conchs. Lion-like roars rose from men shouting at one another."},
{"c": "6.43", "n": "4", "i": 29387, "v": "तलत्राभिहताश्चैव ज्याशब्दा भरतर्षभ । पत्तीनां पादशब्दाश्च वाजिनां च महास्वनाः ॥", "md": "O best of the Bharata race, the twang of the bow-strings, the heavy feared of infantry, the furious neighing of horses."},
{"c": "6.43", "n": "5", "i": 29388, "v": "तोत्त्राङ्कुशनिपाताश्च आयुधानां च निस्वनाः । घण्टाशब्दाश्च नागानामन्योन्यमभिधावताम् ॥", "md": "The falling of sticks and iron hooks the clash of weapons, the jingle of bells round the necks of elephants rushing upon one another."},
{"c": "6.43", "n": "6", "i": 29389, "v": "तस्मिन्समुदिते शब्दे तुमुले लोमहर्षणे । बभूव रथनिर्घोषः पर्जन्यनिनदोपमः ॥", "md": "The clatter of the wheels of cars that resembled the roars of clouds, all these mingled together, produced a hair-stirring uproar."},
{"c": "6.43", "n": "7", "i": 29390, "v": "ते मनः क्रूरमाधाय समभित्यक्तजीविताः । पाण्डवानभ्यवर्तन्त सर्व एवोच्छ्रितध्वजाः ॥", "md": "Then all the (Kuru) warriors, full of cruel intentions and devoid of the desire of living, rushed upon the Pandavas with their standards all upraised."},
{"c": "6.43", "n": "8", "i": 29391, "v": "स्वयं शांतनवो राजन्नभ्यधावद्धनंजयम् । प्रगृह्य कार्मुकं घोरं कालदण्डोपमं रणे ॥", "md": "O king, taking up a fearful bow that resembled the rod of death himself, the son of Shantanu, Bhishma, rushed upon Dhananjaya (Arjuna) on the field of battle."},
{"c": "6.43", "n": "9", "i": 29392, "v": "अर्जुनोऽपि धनुर्गृह्य गाण्डीवं लोकविश्रुतम् । अभ्यधावत तेजस्वी गाङ्गेयं रणमूर्धनि ॥", "md": "The greatly powerful Arjuna also a king up the bow Gandiva which is celebrated all over the world, rushed upon the son of Ganga (Bhishma) on the field of battle."},
{"c": "6.43", "n": "10", "i": 29393, "v": "तावुभौ कुरुशार्दूलौ परस्परवधैषिणौ । गाङ्गेयस्तु रणे पार्थं विद्ध्वा नाकम्पयद्बली । तथैव पाण्डवो राजन्भीष्मं नाकम्पयद्युधि ॥", "md": "Both those two foremost heroes of the Kuru race desired to kill each other. Though the mighty son of Ganga pierced Partha with his arrows, yet he could not make him waver."},
{"c": "6.43", "n": "11", "i": 29394, "v": "सात्यकिश्च महेष्वासः कृतवर्माणमभ्ययात् । तयोः समभवद्युद्धं तुमुलं लोमहर्षणम् ॥", "md": "Dhrishtadyumna then went to support Yudhishthira in battle. Then a fearful and hair stirring battle was fought."},
{"c": "6.43", "n": "12", "i": 29395, "v": "सात्यकिः कृतवर्माणं कृतवर्मा च सात्यकिम् । आनर्छतुः शरैर्घोरैस्तक्षमाणौ परस्परम् ॥"},
{"c": "6.43", "n": "13", "i": 29396, "v": "तौ शराचितसर्वाङ्गौ शुशुभाते महाबलौ । वसन्ते पुष्पशबलौ पुष्पिताविव किंशुकौ ॥", "md": "Then those two foremost of men, covered with blood, looked as beautiful as the Kinshuka flowers in spring."},
{"c": "6.43", "n": "14", "i": 29397, "v": "अभिमन्युर्महेष्वासो बृहद्बलमयोधयत् । ततः कोसलको राजा सौभद्रस्य विशां पते । ध्वजं चिच्छेद समरे सारथिं च न्यपातयत् ॥"},
{"c": "6.43", "n": "15", "i": 29398, "v": "सौभद्रस्तु ततः क्रुद्धः पातिते रथसारथौ । बृहद्बलं महाराज विव्याध नवभिः शरैः ॥"},
{"c": "6.43", "n": "16", "i": 29399, "v": "अथापराभ्यां भल्लाभ्यां पीताभ्यामरिमर्दनः । ध्वजमेकेन चिच्छेद पार्ष्णिमेकेन सारथिम् । अन्योन्यं च शरैस्तीक्ष्णैः क्रुद्धौ राजंस्ततक्षतुः ॥"},
{"c": "6.43", "n": "17", "i": 29400, "v": "मानिनं समरे दृप्तं कृतवैरं महारथम् । भीमसेनस्तव सुतं दुर्योधनमयोधयत् ॥"},
{"c": "6.43", "n": "18", "i": 29401, "v": "तावुभौ नरशार्दूलौ कुरुमुख्यौ महाबलौ । अन्योन्यं शरवर्षाभ्यां ववृषाते रणाजिरे ॥"},
{"c": "6.43", "n": "19", "i": 29402, "v": "तौ तु वीक्ष्य महात्मानौ कृतिनौ चित्रयोधिनौ । विस्मयः सर्वभूतानां समपद्यत भारत ॥"},
{"c": "6.43", "n": "20", "i": 29403, "v": "दुःशासनस्तु नकुलं प्रत्युद्याय महारथम् । अविध्यन्निशितैर्बाणैर्बहुभिर्मर्मभेदिभिः ॥"},
{"c": "6.43", "n": "21", "i": 29404, "v": "तस्य माद्रीसुतः केतुं सशरं च शरासनम् । चिच्छेद निशितैर्बाणैः प्रहसन्निव भारत । अथैनं पञ्चविंशत्या क्षुद्रकाणां समार्दयत् ॥"},
{"c": "6.43", "n": "22", "i": 29405, "v": "पुत्रस्तु तव दुर्धर्षो नकुलस्य महाहवे । युगेषां चिच्छिदे बाणैर्ध्वजं चैव न्यपातयत् ॥"},
{"c": "6.43", "n": "23", "i": 29406, "v": "दुर्मुखः सहदेवं तु प्रत्युद्याय महाबलम् । विव्याध शरवर्षेण यतमानं महाहवे ॥"},
{"c": "6.43", "n": "24", "i": 29407, "v": "सहदेवस्ततो वीरो दुर्मुखस्य महाहवे । शरेण भृशतीक्ष्णेन पातयामास सारथिम् ॥"},
{"c": "6.43", "n": "25", "i": 29408, "v": "तावन्योन्यं समासाद्य समरे युद्धदुर्मदौ । त्रासयेतां शरैर्घोरैः कृतप्रतिकृतैषिणौ ॥"},
{"c": "6.43", "n": "26", "i": 29409, "v": "युधिष्ठिरः स्वयं राजा मद्रराजानमभ्ययात् । तस्य मद्राधिपश्चापं द्विधा चिच्छेद मारिष ॥"},
{"c": "6.43", "n": "27", "i": 29410, "v": "तदपास्य धनुश्छिन्नं कुन्तीपुत्रो युधिष्ठिरः । अन्यत्कार्मुकमादाय वेगवद्बलवत्तरम् ॥", "md": "Then that slayer of hostile heroes, Subhadara's son, throwing aside the broken bow, took up another beautiful and tough bow."},
{"c": "6.43", "n": "28", "i": 29411, "v": "ततो मद्रेश्वरं राजा शरैः संनतपर्वभिः । छादयामास संक्रुद्धस्तिष्ठ तिष्ठेति चाब्रवीत् ॥"},
{"c": "6.43", "n": "29", "i": 29412, "v": "धृष्टद्युम्नस्ततो द्रोणमभ्यद्रवत भारत । तस्य द्रोणः सुसंक्रुद्धः परासुकरणं दृढम् । त्रिधा चिच्छेद समरे यतमानस्य कार्मुकम् ॥"},
{"c": "6.43", "n": "30", "i": 29413, "v": "शरं चैव महाघोरं कालदण्डमिवापरम् । प्रेषयामास समरे सोऽस्य काये न्यमज्जत ॥"},
{"c": "6.43", "n": "31", "i": 29414, "v": "अथान्यद्धनुरादाय सायकांश्च चतुर्दश । द्रोणं द्रुपदपुत्रस्तु प्रतिविव्याध संयुगे । तावन्योन्यं सुसंक्रुद्धौ चक्रतुः सुभृशं रणम् ॥"},
{"c": "6.43", "n": "32", "i": 29415, "v": "सौमदत्तिं रणे शङ्खो रभसं रभसो युधि । प्रत्युद्ययौ महाराज तिष्ठ तिष्ठेति चाब्रवीत् ॥"},
{"c": "6.43", "n": "33", "i": 29416, "v": "तस्य वै दक्षिणं वीरो निर्बिभेद रणे भुजम् । सौमदत्तिस्तथा शङ्खं जत्रुदेशे समाहनत् ॥"},
{"c": "6.43", "n": "34", "i": 29417, "v": "तयोः समभवद्युद्धं घोररूपं विशां पते । दृप्तयोः समरे तूर्णं वृत्रवासवयोरिव ॥"},
{"c": "6.43", "n": "35", "i": 29418, "v": "बाह्लीकं तु रणे क्रुद्धं क्रुद्धरूपो विशां पते । अभ्यद्रवदमेयात्मा धृष्टकेतुर्महारथः ॥"},
{"c": "6.43", "n": "36", "i": 29419, "v": "बाह्लीकस्तु ततो राजन्धृष्टकेतुममर्षणम् । शरैर्बहुभिरानर्छत्सिंहनादमथानदत् ॥"},
{"c": "6.43", "n": "37", "i": 29420, "v": "चेदिराजस्तु संक्रुद्धो बाह्लीकं नवभिः शरैः । विव्याध समरे तूर्णं मत्तो मत्तमिव द्विपम् ॥"},
{"c": "6.43", "n": "38", "i": 29421, "v": "तौ तत्र समरे क्रुद्धौ नर्दन्तौ च मुहुर्मुहुः । समीयतुः सुसंक्रुद्धावङ्गारकबुधाविव ॥"},
{"c": "6.43", "n": "39", "i": 29422, "v": "राक्षसं क्रूरकर्माणं क्रूरकर्मा घटोत्कचः । अलम्बुसं प्रत्युदियाद्बलं शक्र इवाहवे ॥"},
{"c": "6.43", "n": "40", "i": 29423, "v": "घटोत्कचस्तु संक्रुद्धो राक्षसं तं महाबलम् । नवत्या सायकैस्तीक्ष्णैर्दारयामास भारत ॥"},
{"c": "6.43", "n": "41", "i": 29424, "v": "अलम्बुसस्तु समरे भैमसेनिं महाबलम् । बहुधा वारयामास शरैः संनतपर्वभिः ॥"},
{"c": "6.43", "n": "42", "i": 29425, "v": "व्यभ्राजेतां ततस्तौ तु संयुगे शरविक्षतौ । यथा देवासुरे युद्धे बलशक्रौ महाबलौ ॥"},
{"c": "6.43", "n": "43", "i": 29426, "v": "शिखण्डी समरे राजन्द्रौणिमभ्युद्ययौ बली । अश्वत्थामा ततः क्रुद्धः शिखण्डिनमवस्थितम् ॥"},
{"c": "6.43", "n": "44", "i": 29427, "v": "नाराचेन सुतीक्ष्णेन भृशं विद्ध्वा व्यकम्पयत् । शिखण्ड्यपि ततो राजन्द्रोणपुत्रमताडयत् ॥"},
{"c": "6.43", "n": "45", "i": 29428, "v": "सायकेन सुपीतेन तीक्ष्णेन निशितेन च । तौ जघ्नतुस्तदान्योन्यं शरैर्बहुविधैर्मृधे ॥"},
{"c": "6.43", "n": "46", "i": 29429, "v": "भगदत्तं रणे शूरं विराटो वाहिनीपतिः । अभ्ययात्त्वरितो राजंस्ततो युद्धमवर्तत ॥"},
{"c": "6.43", "n": "47", "i": 29430, "v": "विराटो भगदत्तेन शरवर्षेण ताडितः । अभ्यवर्षत्सुसंक्रुद्धो मेघो वृष्ट्या इवाचलम् ॥"},
{"c": "6.43", "n": "48", "i": 29431, "v": "भगदत्तस्ततस्तूर्णं विराटं पृथिवीपतिम् । छादयामास समरे मेघः सूर्यमिवोदितम् ॥"},
{"c": "6.43", "n": "49", "i": 29432, "v": "बृहत्क्षत्रं तु कैकेयं कृपः शारद्वतो ययौ । तं कृपः शरवर्षेण छादयामास भारत ॥"},
{"c": "6.43", "n": "50", "i": 29433, "v": "गौतमं केकयः क्रुद्धः शरवृष्ट्याभ्यपूरयत् । तावन्योन्यं हयान्हत्वा धनुषी विनिकृत्य वै ॥"},
{"c": "6.43", "n": "51", "i": 29434, "v": "विरथावसियुद्धाय समीयतुरमर्षणौ । तयोस्तदभवद्युद्धं घोररूपं सुदारुणम् ॥"},
{"c": "6.43", "n": "52", "i": 29435, "v": "द्रुपदस्तु ततो राजा सैन्धवं वै जयद्रथम् । अभ्युद्ययौ संप्रहृष्टो हृष्टरूपं परंतप ॥"},
{"c": "6.43", "n": "53", "i": 29436, "v": "ततः सैन्धवको राजा द्रुपदं विशिखैस्त्रिभिः । ताडयामास समरे स च तं प्रत्यविध्यत ॥"},
{"c": "6.43", "n": "54", "i": 29437, "v": "तयोः समभवद्युद्धं घोररूपं सुदारुणम् । ईक्षितृप्रीतिजननं शुक्राङ्गारकयोरिव ॥"},
{"c": "6.43", "n": "55", "i": 29438, "v": "विकर्णस्तु सुतस्तुभ्यं सुतसोमं महाबलम् । अभ्ययाज्जवनैरश्वैस्ततो युद्धमवर्तत ॥", "md": "Your grandson Lakshmana then rushed at Subhadra's son in anger, and a fearful battle began between the two."},
{"c": "6.43", "n": "56", "i": 29439, "v": "विकर्णः सुतसोमं तु विद्ध्वा नाकम्पयच्छरैः । सुतसोमो विकर्णं च तदद्भुतमिवाभवत् ॥"},
{"c": "6.43", "n": "57", "i": 29440, "v": "सुशर्माणं नरव्याघ्रं चेकितानो महारथः । अभ्यद्रवत्सुसंक्रुद्धः पाण्डवार्थे पराक्रमी ॥"},
{"c": "6.43", "n": "58", "i": 29441, "v": "सुशर्मा तु महाराज चेकितानं महारथम् । महता शरवर्षेण वारयामास संयुगे ॥"},
{"c": "6.43", "n": "59", "i": 29442, "v": "चेकितानोऽपि संरब्धः सुशर्माणं महाहवे । प्राच्छादयत्तमिषुभिर्महामेघ इवाचलम् ॥"},
{"c": "6.43", "n": "60", "i": 29443, "v": "शकुनिः प्रतिविन्ध्यं तु पराक्रान्तं पराक्रमी । अभ्यद्रवत राजेन्द्र मत्तो मत्तमिव द्विपम् ॥"},
{"c": "6.43", "n": "61", "i": 29444, "v": "यौधिष्ठिरस्तु संक्रुद्धः सौबलं निशितैः शरैः । व्यदारयत संग्रामे मघवानिव दानवम् ॥"},
{"c": "6.43", "n": "62", "i": 29445, "v": "शकुनिः प्रतिविन्ध्यं तु प्रतिविध्यन्तमाहवे । व्यदारयन्महाप्राज्ञः शरैः संनतपर्वभिः ॥"},
{"c": "6.43", "n": "63", "i": 29446, "v": "सुदक्षिणं तु राजेन्द्र काम्बोजानां महारथम् । श्रुतकर्मा पराक्रान्तमभ्यद्रवत संयुगे ॥"},
{"c": "6.43", "n": "64", "i": 29447, "v": "सुदक्षिणस्तु समरे साहदेविं महारथम् । विद्ध्वा नाकम्पयत वै मैनाकमिव पर्वतम् ॥"},
{"c": "6.43", "n": "65", "i": 29448, "v": "श्रुतकर्मा ततः क्रुद्धः काम्बोजानां महारथम् । शरैर्बहुभिरानर्छद्दारयन्निव सर्वशः ॥"},
{"c": "6.43", "n": "66", "i": 29449, "v": "इरावानथ संक्रुद्धः श्रुतायुषममर्षणम् । प्रत्युद्ययौ रणे यत्तो यत्तरूपतरं ततः ॥"},
{"c": "6.43", "n": "67", "i": 29450, "v": "आर्जुनिस्तस्य समरे हयान्हत्वा महारथः । ननाद सुमहन्नादं तत्सैन्यं प्रत्यपूरयत् ॥"},
{"c": "6.43", "n": "68", "i": 29451, "v": "श्रुतायुस्त्वथ संक्रुद्धः फाल्गुनेः समरे हयान् । निजघान गदाग्रेण ततो युद्धमवर्तत ॥"},
{"c": "6.43", "n": "69", "i": 29452, "v": "विन्दानुविन्दावावन्त्यौ कुन्तिभोजं महारथम् । ससेनं ससुतं वीरं संससज्जतुराहवे ॥"},
{"c": "6.43", "n": "70", "i": 29453, "v": "तत्राद्भुतमपश्याम आवन्त्यानां पराक्रमम् । यदयुध्यन्स्थिरा भूत्वा महत्या सेनया सह ॥", "md": "O descendant of Bharata, the prowess that we saw displayed by the son of Hidimba was exceedingly wonderful; for he transcended even his father (Bhima)."},
{"c": "6.43", "n": "71", "i": 29454, "v": "अनुविन्दस्तु गदया कुन्तिभोजमताडयत् । कुन्तिभोजस्ततस्तूर्णं शरव्रातैरवाकिरत् ॥"},
{"c": "6.43", "n": "72", "i": 29455, "v": "कुन्तिभोजसुतश्चापि विन्दं विव्याध सायकैः । स च तं प्रतिविव्याध तदद्भुतमिवाभवत् ॥"},
{"c": "6.43", "n": "73", "i": 29456, "v": "केकया भ्रातरः पञ्च गान्धारान्पञ्च मारिष । ससैन्यास्ते ससैन्यांश्च योधयामासुराहवे ॥"},
{"c": "6.43", "n": "74", "i": 29457, "v": "वीरबाहुश्च ते पुत्रो वैराटिं रथसत्तमम् । उत्तरं योधयामास विव्याध निशितैः शरैः । उत्तरश्चापि तं धीरं विव्याध निशितैः शरैः ॥"},
{"c": "6.43", "n": "75", "i": 29458, "v": "चेदिराट्समरे राजन्नुलूकं समभिद्रवत् । उलूकश्चापि तं बाणैर्निशितैर्लोमवाहिभिः ॥"},
{"c": "6.43", "n": "76", "i": 29459, "v": "तयोर्युद्धं समभवद्घोररूपं विशां पते । दारयेतां सुसंक्रुद्धावन्योन्यमपराजितौ ॥"},
{"c": "6.43", "n": "77", "i": 29460, "v": "एवं द्वंद्वसहस्राणि रथवारणवाजिनाम् । पदातीनां च समरे तव तेषां च संकुलम् ॥"},
{"c": "6.43", "n": "78", "i": 29461, "v": "मुहूर्तमिव तद्युद्धमासीन्मधुरदर्शनम् । तत उन्मत्तवद्राजन्न प्राज्ञायत किंचन ॥"},
{"c": "6.43", "n": "79", "i": 29462, "v": "गजो गजेन समरे रथी च रथिनं ययौ । अश्वोऽश्वं समभिप्रेत्य पदातिश्च पदातिनम् ॥"},
{"c": "6.43", "n": "80", "i": 29463, "v": "ततो युद्धं सुदुर्धर्षं व्याकुलं समपद्यत । शूराणां समरे तत्र समासाद्य परस्परम् ॥"},
{"c": "6.43", "n": "81", "i": 29464, "v": "तत्र देवर्षयः सिद्धाश्चारणाश्च समागताः । प्रैक्षन्त तद्रणं घोरं देवासुररणोपमम् ॥"},
{"c": "6.43", "n": "82", "i": 29465, "v": "ततो दन्तिसहस्राणि रथानां चापि मारिष । अश्वौघाः पुरुषौघाश्च विपरीतं समाययुः ॥"},
{"c": "6.43", "n": "83", "i": 29466, "v": "तत्र तत्रैव दृश्यन्ते रथवारणपत्तयः । सादिनश्च नरव्याघ्र युध्यमाना मुहुर्मुहुः ॥"},
{"c": "6.44", "t": "संजय उवाच ।"},
{"c": "6.44", "n": "1", "i": 29467, "v": "राजञ्शतसहस्राणि तत्र तत्र तदा तदा । निर्मर्यादं प्रयुद्धानि तत्ते वक्ष्यामि भारत ॥"},
{"c": "6.44", "n": "2", "i": 29468, "v": "न पुत्रः पितरं जज्ञे न पिता पुत्रमौरसम् । न भ्राता भ्रातरं तत्र स्वस्रीयं न च मातुलः ॥"},
{"c": "6.44", "n": "3", "i": 29469, "v": "मातुलं न च स्वस्रीयो न सखायं सखा तथा । आविष्टा इव युध्यन्ते पाण्डवाः कुरुभिः सह ॥"},
{"c": "6.44", "n": "4", "i": 29470, "v": "रथानीकं नरव्याघ्राः केचिदभ्यपतन्रथैः । अभज्यन्त युगैरेव युगानि भरतर्षभ ॥"},
{"c": "6.44", "n": "5", "i": 29471, "v": "रथेषाश्च रथेषाभिः कूबरा रथकूबरैः । संहताः संहतैः केचित्परस्परजिघांसवः ॥"},
{"c": "6.44", "n": "6", "i": 29472, "v": "न शेकुश्चलितुं केचित्संनिपत्य रथा रथैः । प्रभिन्नास्तु महाकायाः संनिपत्य गजा गजैः ॥"},
{"c": "6.44", "n": "7", "i": 29473, "v": "बहुधादारयन्क्रुद्धा विषाणैरितरेतरम् । सतोमरपताकैश्च वारणाः परवारणैः ॥"},
{"c": "6.44", "n": "8", "i": 29474, "v": "अभिसृत्य महाराज वेगवद्भिर्महागजैः । दन्तैरभिहतास्तत्र चुक्रुशुः परमातुराः ॥"},
{"c": "6.44", "n": "9", "i": 29475, "v": "अभिनीताश्च शिक्षाभिस्तोत्त्राङ्कुशसमाहताः । सुप्रभिन्नाः प्रभिन्नानां संमुखाभिमुखा ययुः ॥"},
{"c": "6.44", "n": "10", "i": 29476, "v": "प्रभिन्नैरपि संसक्ताः केचित्तत्र महागजाः । क्रौञ्चवन्निनदं मुक्त्वा प्राद्रवन्त ततस्ततः ॥"},
{"c": "6.44", "n": "11", "i": 29477, "v": "सम्यक्प्रणीता नागाश्च प्रभिन्नकरटामुखाः । ऋष्टितोमरनाराचैर्निर्विद्धा वरवारणाः ॥"},
{"c": "6.44", "n": "12", "i": 29478, "v": "विनेदुर्भिन्नमर्माणो निपेतुश्च गतासवः । प्राद्रवन्त दिशः केचिन्नदन्तो भैरवान्रवान् ॥"},
{"c": "6.44", "n": "13", "i": 29479, "v": "गजानां पादरक्षास्तु व्यूढोरस्काः प्रहारिणः । ऋष्टिभिश्च धनुर्भिश्च विमलैश्च परश्वधैः ॥"},
{"c": "6.44", "n": "14", "i": 29480, "v": "गदाभिर्मुसलैश्चैव भिण्डिपालैः सतोमरैः । आयसैः परिघैश्चैव निस्त्रिंशैर्विमलैः शितैः ॥"},
{"c": "6.44", "n": "15", "i": 29481, "v": "प्रगृहीतैः सुसंरब्धा धावमानास्ततस्ततः । व्यदृश्यन्त महाराज परस्परजिघांसवः ॥"},
{"c": "6.44", "n": "16", "i": 29482, "v": "राजमानाश्च निस्त्रिंशाः संसिक्ता नरशोणितैः । प्रत्यदृश्यन्त शूराणामन्योन्यमभिधावताम् ॥"},
{"c": "6.44", "n": "17", "i": 29483, "v": "अवक्षिप्तावधूतानामसीनां वीरबाहुभिः । संजज्ञे तुमुलः शब्दः पततां परमर्मसु ॥"},
{"c": "6.44", "n": "18", "i": 29484, "v": "गदामुसलरुग्णानां भिन्नानां च वरासिभिः । दन्तिदन्तावभिन्नानां मृदितानां च दन्तिभिः ॥"},
{"c": "6.44", "n": "19", "i": 29485, "v": "तत्र तत्र नरौघाणां क्रोशतामितरेतरम् । शुश्रुवुर्दारुणा वाचः प्रेतानामिव भारत ॥"},
{"c": "6.44", "n": "20", "i": 29486, "v": "हयैरपि हयारोहाश्चामरापीडधारिभिः । हंसैरिव महावेगैरन्योन्यमभिदुद्रुवुः ॥"},
{"c": "6.44", "n": "21", "i": 29487, "v": "तैर्विमुक्ता महाप्रासा जाम्बूनदविभूषणाः । आशुगा विमलास्तीक्ष्णाः संपेतुर्भुजगोपमाः ॥"},
{"c": "6.44", "n": "22", "i": 29488, "v": "अश्वैरग्र्यजवैः केचिदाप्लुत्य महतो रथान् । शिरांस्याददिरे वीरा रथिनामश्वसादिनः ॥"},
{"c": "6.44", "n": "23", "i": 29489, "v": "बहूनपि हयारोहान्भल्लैः संनतपर्वभिः । रथी जघान संप्राप्य बाणगोचरमागतान् ॥"},
{"c": "6.44", "n": "24", "i": 29490, "v": "नगमेघप्रतीकाशाश्चाक्षिप्य तुरगान्गजाः । पादैरेवावमृद्नन्त मत्ताः कनकभूषणाः ॥"},
{"c": "6.44", "n": "25", "i": 29491, "v": "पाट्यमानेषु कुम्भेषु पार्श्वेष्वपि च वारणाः । प्रासैर्विनिहताः केचिद्विनेदुः परमातुराः ॥"},
{"c": "6.44", "n": "26", "i": 29492, "v": "साश्वारोहान्हयान्केचिदुन्मथ्य वरवारणाः । सहसा चिक्षिपुस्तत्र संकुले भैरवे सति ॥"},
{"c": "6.44", "n": "27", "i": 29493, "v": "साश्वारोहान्विषाणाग्रैरुत्क्षिप्य तुरगान्द्विपाः । रथौघानवमृद्नन्तः सध्वजान्परिचक्रमुः ॥"},
{"c": "6.44", "n": "28", "i": 29494, "v": "पुंस्त्वादभिमदत्वाच्च केचिदत्र महागजाः । साश्वारोहान्हयाञ्जघ्नुः करैः सचरणैस्तथा ॥"},
{"c": "6.44", "n": "29", "i": 29495, "v": "केचिदाक्षिप्य करिणः साश्वानपि रथान्करैः । विकर्षन्तो दिशः सर्वाः समीयुः सर्वशब्दगाः ॥"},
{"c": "6.44", "n": "30", "i": 29496, "v": "आशुगा विमलास्तीक्ष्णाः संपेतुर्भुजगोपमाः । नराश्वकायान्निर्भिद्य लौहानि कवचानि च ॥"},
{"c": "6.44", "n": "31", "i": 29497, "v": "निपेतुर्विमलाः शक्त्यो वीरबाहुभिरर्पिताः । महोल्काप्रतिमा घोरास्तत्र तत्र विशां पते ॥"},
{"c": "6.44", "n": "32", "i": 29498, "v": "द्वीपिचर्मावनद्धैश्च व्याघ्रचर्मशयैरपि । विकोशैर्विमलैः खड्गैरभिजघ्नुः परान्रणे ॥"},
{"c": "6.44", "n": "33", "i": 29499, "v": "अभिप्लुतमभिक्रुद्धमेकपार्श्वावदारितम् । विदर्शयन्तः संपेतुः खड्गचर्मपरश्वधैः ॥"},
{"c": "6.44", "n": "34", "i": 29500, "v": "शक्तिभिर्दारिताः केचित्संछिन्नाश्च परश्वधैः । हस्तिभिर्मृदिताः केचित्क्षुण्णाश्चान्ये तुरंगमैः ॥"},
{"c": "6.44", "n": "35", "i": 29501, "v": "रथनेमिनिकृत्ताश्च निकृत्ता निशितैः शरैः । विक्रोशन्ति नरा राजंस्तत्र तत्र स्म बान्धवान् ॥"},
{"c": "6.44", "n": "36", "i": 29502, "v": "पुत्रानन्ये पितॄनन्ये भ्रातॄंश्च सह बान्धवैः । मातुलान्भागिनेयांश्च परानपि च संयुगे ॥"},
{"c": "6.44", "n": "37", "i": 29503, "v": "विकीर्णान्त्राः सुबहवो भग्नसक्थाश्च भारत । बाहुभिः सुभुजाच्छिन्नैः पार्श्वेषु च विदारिताः । क्रन्दन्तः समदृश्यन्त तृषिता जीवितेप्सवः ॥"},
{"c": "6.44", "n": "38", "i": 29504, "v": "तृष्णापरिगताः केचिदल्पसत्त्वा विशां पते । भूमौ निपतिताः संख्ये जलमेव ययाचिरे ॥"},
{"c": "6.44", "n": "39", "i": 29505, "v": "रुधिरौघपरिक्लिन्नाः क्लिश्यमानाश्च भारत । व्यनिन्दन्भृशमात्मानं तव पुत्रांश्च संगतान् ॥"},
{"c": "6.44", "n": "40", "i": 29506, "v": "अपरे क्षत्रियाः शूराः कृतवैराः परस्परम् । नैव शस्त्रं विमुञ्चन्ति नैव क्रन्दन्ति मारिष । तर्जयन्ति च संहृष्टास्तत्र तत्र परस्परम् ॥"},
{"c": "6.44", "n": "41", "i": 29507, "v": "निर्दश्य दशनैश्चापि क्रोधात्स्वदशनच्छदान् । भ्रुकुटीकुटिलैर्वक्त्रैः प्रेक्षन्ते च परस्परम् ॥"},
{"c": "6.44", "n": "42", "i": 29508, "v": "अपरे क्लिश्यमानास्तु व्रणार्ताः शरपीडिताः । निष्कूजाः समपद्यन्त दृढसत्त्वा महाबलाः ॥"},
{"c": "6.44", "n": "43", "i": 29509, "v": "अन्ये तु विरथाः शूरा रथमन्यस्य संयुगे । प्रार्थयाना निपतिताः संक्षुण्णा वरवारणैः । अशोभन्त महाराज पुष्पिता इव किंशुकाः ॥"},
{"c": "6.44", "n": "44", "i": 29510, "v": "संबभूवुरनीकेषु बहवो भैरवस्वनाः । वर्तमाने महाभीमे तस्मिन्वीरवरक्षये ॥"},
{"c": "6.44", "n": "45", "i": 29511, "v": "अहनत्तु पिता पुत्रं पुत्रश्च पितरं रणे । स्वस्रीयो मातुलं चापि स्वस्रीयं चापि मातुलः ॥"},
{"c": "6.44", "n": "46", "i": 29512, "v": "सखायं च सखा राजन्संबन्धी बान्धवं तथा । एवं युयुधिरे तत्र कुरवः पाण्डवैः सह ॥"},
{"c": "6.44", "n": "47", "i": 29513, "v": "वर्तमाने भये तस्मिन्निर्मर्यादे महाहवे । भीष्ममासाद्य पार्थानां वाहिनी समकम्पत ॥"},
{"c": "6.44", "n": "48", "i": 29514, "v": "केतुना पञ्चतारेण तालेन भरतर्षभ । राजतेन महाबाहुरुच्छ्रितेन महारथे । बभौ भीष्मस्तदा राजंश्चन्द्रमा इव मेरुणा ॥"},
{"c": "6.45", "t": "संजय उवाच ।"},
{"c": "6.45", "n": "1", "i": 29515, "v": "गतपूर्वाह्णभूयिष्ठे तस्मिन्नहनि दारुणे । वर्तमाने महारौद्रे महावीरवरक्षये ॥", "md": "Sanjaya said O descendant of Bharata, when the morning of that day passed away and when the sun in his westward course had gone some portion of his path."},
{"c": "6.45", "n": "2", "i": 29516, "v": "दुर्मुखः कृतवर्मा च कृपः शल्यो विविंशतिः । भीष्मं जुगुपुरासाद्य तव पुत्रेण चोदिताः ॥"},
{"c": "6.45", "n": "3", "i": 29517, "v": "एतैरतिरथैर्गुप्तः पञ्चभिर्भरतर्षभ । पाण्डवानामनीकानि विजगाहे महारथः ॥"},
{"c": "6.45", "n": "4", "i": 29518, "v": "चेदिकाशिकरूषेषु पाञ्चालेषु च भारत । भीष्मस्य बहुधा तालश्चरन्केतुरदृश्यत ॥"},
{"c": "6.45", "n": "5", "i": 29519, "v": "शिरांसि च तदा भीष्मो बाहूंश्चापि सहायुधान् । निचकर्त महावेगैर्भल्लैः संनतपर्वभिः ॥"},
{"c": "6.45", "n": "6", "i": 29520, "v": "नृत्यतो रथमार्गेषु भीष्मस्य भरतर्षभ । केचिदार्तस्वरं चक्रुर्नागा मर्मणि ताडिताः ॥"},
{"c": "6.45", "n": "7", "i": 29521, "v": "अभिमन्युः सुसंक्रुद्धः पिशङ्गैस्तुरगोत्तमैः । संयुक्तं रथमास्थाय प्रायाद्भीष्मरथं प्रति ॥"},
{"c": "6.45", "n": "8", "i": 29522, "v": "जाम्बूनदविचित्रेण कर्णिकारेण केतुना । अभ्यवर्षत भीष्मं च तांश्चैव रथसत्तमान् ॥"},
{"c": "6.45", "n": "9", "i": 29523, "v": "स तालकेतोस्तीक्ष्णेन केतुमाहत्य पत्रिणा । भीष्मेण युयुधे वीरस्तस्य चानुचरैः सह ॥"},
{"c": "6.45", "n": "10", "i": 29524, "v": "कृतवर्माणमेकेन शल्यं पञ्चभिरायसैः । विद्ध्वा नवभिरानर्छच्छिताग्रैः प्रपितामहम् ॥"},
{"c": "6.45", "n": "11", "i": 29525, "v": "पूर्णायतविसृष्टेन सम्यक्प्रणिहितेन च । ध्वजमेकेन विव्याध जाम्बूनदविभूषितम् ॥"},
{"c": "6.45", "n": "12", "i": 29526, "v": "दुर्मुखस्य तु भल्लेन सर्वावरणभेदिना । जहार सारथेः कायाच्छिरः संनतपर्वणा ॥"},
{"c": "6.45", "n": "13", "i": 29527, "v": "धनुश्चिच्छेद भल्लेन कार्तस्वरविभूषितम् । कृपस्य निशिताग्रेण तांश्च तीक्ष्णमुखैः शरैः ॥"},
{"c": "6.45", "n": "14", "i": 29528, "v": "जघान परमक्रुद्धो नृत्यन्निव महारथः । तस्य लाघवमुद्वीक्ष्य तुतुषुर्देवता अपि ॥"},
{"c": "6.45", "n": "15", "i": 29529, "v": "लब्धलक्ष्यतया कार्ष्णेः सर्वे भीष्ममुखा रथाः । सत्त्ववन्तममन्यन्त साक्षादिव धनंजयम् ॥"},
{"c": "6.45", "n": "16", "i": 29530, "v": "तस्य लाघवमार्गस्थमलातसदृशप्रभम् । दिशः पर्यपतच्चापं गाण्डीवमिव घोषवत् ॥", "md": "When he was thus fighting with the enemy in that battle, his great bow, as effulgent as the sun, was seen by everybody to be incessantly drawn for the purpose of striking at the enemy."},
{"c": "6.45", "n": "17", "i": 29531, "v": "तमासाद्य महावेगैर्भीष्मो नवभिराशुगैः । विव्याध समरे तूर्णमार्जुनिं परवीरहा ॥"},
{"c": "6.45", "n": "18", "i": 29532, "v": "ध्वजं चास्य त्रिभिर्भल्लैश्चिच्छेद परमौजसः । सारथिं च त्रिभिर्बाणैराजघान यतव्रतः ॥"},
{"c": "6.45", "n": "19", "i": 29533, "v": "तथैव कृतवर्मा च कृपः शल्यश्च मारिष । विद्ध्वा नाकम्पयत्कार्ष्णिं मैनाकमिव पर्वतम् ॥"},
{"c": "6.45", "n": "20", "i": 29534, "v": "स तैः परिवृतः शूरो धार्तराष्ट्रैर्महारथैः । ववर्ष शरवर्षाणि कार्ष्णिः पञ्चरथान्प्रति ॥"},
{"c": "6.45", "n": "21", "i": 29535, "v": "ततस्तेषां महास्त्राणि संवार्य शरवृष्टिभिः । ननाद बलवान्कार्ष्णिर्भीष्माय विसृजञ्शरान् ॥"},
{"c": "6.45", "n": "22", "i": 29536, "v": "तत्रास्य सुमहद्राजन्बाह्वोर्बलमदृश्यत । यतमानस्य समरे भीष्ममर्दयतः शरैः ॥"},
{"c": "6.45", "n": "23", "i": 29537, "v": "पराक्रान्तस्य तस्यैव भीष्मोऽपि प्राहिणोच्छरान् । स तांश्चिच्छेद समरे भीष्मचापच्युताञ्शरान् ॥"},
{"c": "6.45", "n": "24", "i": 29538, "v": "ततो ध्वजममोघेषुर्भीष्मस्य नवभिः शरैः । चिच्छेद समरे वीरस्तत उच्चुक्रुशुर्जनाः ॥"},
{"c": "6.45", "n": "25", "i": 29539, "v": "स राजतो महास्कन्धस्तालो हेमविभूषितः । सौभद्रविशिखैश्छिन्नः पपात भुवि भारत ॥"},
{"c": "6.45", "n": "26", "i": 29540, "v": "ध्वजं सौभद्रविशिखैः पतितं भरतर्षभ । दृष्ट्वा भीमोऽनदद्धृष्टः सौभद्रमभिहर्षयन् ॥"},
{"c": "6.45", "n": "27", "i": 29541, "v": "अथ भीष्मो महास्त्राणि दिव्यानि च बहूनि च । प्रादुश्चक्रे महारौद्रः क्षणे तस्मिन्महाबलः ॥"},
{"c": "6.45", "n": "28", "i": 29542, "v": "ततः शतसहस्रेण सौभद्रं प्रपितामहः । अवाकिरदमेयात्मा शराणां नतपर्वणाम् ॥"},
{"c": "6.45", "n": "29", "i": 29543, "v": "ततो दश महेष्वासाः पाण्डवानां महारथाः । रक्षार्थमभ्यधावन्त सौभद्रं त्वरिता रथैः ॥", "md": "The mighty-bowmen of your army and the mighty car-warrior of the Pandava host, all ready to lay down their lives in battle, began to slay one another."},
{"c": "6.45", "n": "30", "i": 29544, "v": "विराटः सह पुत्रेण धृष्टद्युम्नश्च पार्षतः । भीमश्च केकयाश्चैव सात्यकिश्च विशां पते ॥"},
{"c": "6.45", "n": "31", "i": 29545, "v": "जवेनापततां तेषां भीष्मः शांतनवो रणे । पाञ्चाल्यं त्रिभिरानर्छत्सात्यकिं निशितैः शरैः ॥"},
{"c": "6.45", "n": "32", "i": 29546, "v": "पूर्णायतविसृष्टेन क्षुरेण निशितेन च । ध्वजमेकेन चिच्छेद भीमसेनस्य पत्रिणा ॥"},
{"c": "6.45", "n": "33", "i": 29547, "v": "जाम्बूनदमयः केतुः केसरी नरसत्तम । पपात भीमसेनस्य भीष्मेण मथितो रथात् ॥"},
{"c": "6.45", "n": "34", "i": 29548, "v": "भीमसेनस्त्रिभिर्विद्ध्वा भीष्मं शांतनवं रणे । कृपमेकेन विव्याध कृतवर्माणमष्टभिः ॥"},
{"c": "6.45", "n": "35", "i": 29549, "v": "प्रगृहीताग्रहस्तेन वैराटिरपि दन्तिना । अभ्यद्रवत राजानं मद्राधिपतिमुत्तरः ॥"},
{"c": "6.45", "n": "36", "i": 29550, "v": "तस्य वारणराजस्य जवेनापततो रथी । शल्यो निवारयामास वेगमप्रतिमं रणे ॥"},
{"c": "6.45", "n": "37", "i": 29551, "v": "तस्य क्रुद्धः स नागेन्द्रो बृहतः साधुवाहिनः । पदा युगमधिष्ठाय जघान चतुरो हयान् ॥"},
{"c": "6.45", "n": "38", "i": 29552, "v": "स हताश्वे रथे तिष्ठन्मद्राधिपतिरायसीम् । उत्तरान्तकरीं शक्तिं चिक्षेप भुजगोपमाम् ॥", "md": "Thereupon standing on that chariot of his of which the steeds were slain, that mighty carwarrior Shrutakarma, excited to the highest pitch of fury, hurled a great dart blazing like a fierce meteor."},
{"c": "6.45", "n": "39", "i": 29553, "v": "तया भिन्नतनुत्राणः प्रविश्य विपुलं तमः । स पपात गजस्कन्धात्प्रमुक्ताङ्कुशतोमरः ॥"},
{"c": "6.45", "n": "40", "i": 29554, "v": "समादाय च शल्योऽसिमवप्लुत्य रथोत्तमात् । वारणेन्द्रस्य विक्रम्य चिच्छेदाथ महाकरम् ॥"},
{"c": "6.45", "n": "41", "i": 29555, "v": "भिन्नमर्मा शरव्रातैश्छिन्नहस्तः स वारणः । भीममार्तस्वरं कृत्वा पपात च ममार च ॥"},
{"c": "6.45", "n": "42", "i": 29556, "v": "एतदीदृशकं कृत्वा मद्रराजो महारथः । आरुरोह रथं तूर्णं भास्वरं कृतवर्मणः ॥", "md": "Thus wounded sore with sharp arrows, Shikhandin quickly ascended, O monarch, the car of the high-souled Satyaki, that scion of the dynasty of Madhu."},
{"c": "6.45", "n": "43", "i": 29557, "v": "उत्तरं निहतं दृष्ट्वा वैराटिर्भ्रातरं शुभम् । कृतवर्मणा च सहितं दृष्ट्वा शल्यमवस्थितम् । शङ्खः क्रोधात्प्रजज्वाल हविषा हव्यवाडिव ॥"},
{"c": "6.45", "n": "44", "i": 29558, "v": "स विस्फार्य महच्चापं कार्तस्वरविभूषितम् । अभ्यधावज्जिघांसन्वै शल्यं मद्राधिपं बली ॥"},
{"c": "6.45", "n": "45", "i": 29559, "v": "महता रथवंशेन समन्तात्परिवारितः । सृजन्बाणमयं वर्षं प्रायाच्छल्यरथं प्रति ॥"},
{"c": "6.45", "n": "46", "i": 29560, "v": "तमापतन्तं संप्रेक्ष्य मत्तवारणविक्रमम् । तावकानां रथाः सप्त समन्तात्पर्यवारयन् । मद्रराजं परीप्सन्तो मृत्योर्दंष्ट्रान्तरं गतम् ॥"},
{"c": "6.45", "n": "47", "i": 29561, "v": "ततो भीष्मो महाबाहुर्विनद्य जलदो यथा । तालमात्रं धनुर्गृह्य शङ्खमभ्यद्रवद्रणे ॥"},
{"c": "6.45", "n": "48", "i": 29562, "v": "तमुद्यतमुदीक्ष्याथ महेष्वासं महाबलम् । संत्रस्ता पाण्डवी सेना वातवेगहतेव नौः ॥"},
{"c": "6.45", "n": "49", "i": 29563, "v": "तत्रार्जुनः संत्वरितः शङ्खस्यासीत्पुरःसरः । भीष्माद्रक्ष्योऽयमद्येति ततो युद्धमवर्तत ॥"},
{"c": "6.45", "n": "50", "i": 29564, "v": "हाहाकारो महानासीद्योधानां युधि युध्यताम् । तेजस्तेजसि संपृक्तमित्येवं विस्मयं ययुः ॥"},
{"c": "6.45", "n": "51", "i": 29565, "v": "अथ शल्यो गदापाणिरवतीर्य महारथात् । शङ्खस्य चतुरो वाहानहनद्भरतर्षभ ॥"},
{"c": "6.45", "n": "52", "i": 29566, "v": "स हताश्वाद्रथात्तूर्णं खड्गमादाय विद्रुतः । बीभत्सोः स्यन्दनं प्राप्य ततः शान्तिमविन्दत ॥"},
{"c": "6.45", "n": "53", "i": 29567, "v": "ततो भीष्मरथात्तूर्णमुत्पतन्ति पतत्रिणः । यैरन्तरिक्षं भूमिश्च सर्वतः समवस्तृतम् ॥"},
{"c": "6.45", "n": "54", "i": 29568, "v": "पाञ्चालानथ मत्स्यांश्च केकयांश्च प्रभद्रकान् । भीष्मः प्रहरतां श्रेष्ठः पातयामास मार्गणैः ॥"},
{"c": "6.45", "n": "55", "i": 29569, "v": "उत्सृज्य समरे तूर्णं पाण्डवं सव्यसाचिनम् । अभ्यद्रवत पाञ्चाल्यं द्रुपदं सेनया वृतम् । प्रियं संबन्धिनं राजञ्शरानवकिरन्बहून् ॥"},
{"c": "6.45", "n": "56", "i": 29570, "v": "अग्निनेव प्रदग्धानि वनानि शिशिरात्यये । शरदग्धान्यदृश्यन्त सैन्यानि द्रुपदस्य ह । अतिष्ठत रणे भीष्मो विधूम इव पावकः ॥"},
{"c": "6.45", "n": "57", "i": 29571, "v": "मध्यंदिने यथादित्यं तपन्तमिव तेजसा । न शेकुः पाण्डवेयस्य योधा भीष्मं निरीक्षितुम् ॥"},
{"c": "6.45", "n": "58", "i": 29572, "v": "वीक्षां चक्रुः समन्तात्ते पाण्डवा भयपीडिताः । त्रातारं नाध्यगच्छन्त गावः शीतार्दिता इव ॥"},
{"c": "6.45", "n": "59", "i": 29573, "v": "हतविप्रद्रुते सैन्ये निरुत्साहे विमर्दिते । हाहाकारो महानासीत्पाण्डुसैन्येषु भारत ॥"},
{"c": "6.45", "n": "60", "i": 29574, "v": "ततो भीष्मः शांतनवो नित्यं मण्डलकार्मुकः । मुमोच बाणान्दीप्ताग्रानहीनाशीविषानिव ॥", "md": "In that great battle, the son of Shantanu, Bhishma, with his bow drawn to a circle, shot arrows with blazing points which resembled snakes of virulent poison."},
{"c": "6.45", "n": "61", "i": 29575, "v": "शरैरेकायनीकुर्वन्दिशः सर्वा यतव्रतः । जघान पाण्डवरथानादिश्यादिश्य भारत ॥", "md": "O descendant of Bharata, showering continuous arrows in all directions, that hero of rigid vows (Bhishma) struck the Pandava warriors calling each by name."},
{"c": "6.45", "n": "62", "i": 29576, "v": "ततः सैन्येषु भग्नेषु मथितेषु च सर्वशः । प्राप्ते चास्तं दिनकरे न प्राज्ञायत किंचन ॥"},
{"c": "6.45", "n": "63", "i": 29577, "v": "भीष्मं च समुदीर्यन्तं दृष्ट्वा पार्था महाहवे । अवहारमकुर्वन्त सैन्यानां भरतर्षभ ॥", "md": "Dhritarashtra said Describe to me, O Sanjaya, what the highly puissant sons of Pritha did when they heard that Iravat had been slain in battle,"},
{"c": "6.46", "t": "संजय उवाच ।"},
{"c": "6.46", "n": "1", "i": 29578, "v": "कृतेऽवहारे सैन्यानां प्रथमे भरतर्षभ । भीष्मे च युधि संरब्धे हृष्टे दुर्योधने तथा ॥"},
{"c": "6.46", "n": "2", "i": 29579, "v": "धर्मराजस्ततस्तूर्णमभिगम्य जनार्दनम् । भ्रातृभिः सहितः सर्वैः सर्वैश्चैव जनेश्वरैः ॥"},
{"c": "6.46", "n": "3", "i": 29580, "v": "शुचा परमया युक्तश्चिन्तयानः पराजयम् । वार्ष्णेयमब्रवीद्राजन्दृष्ट्वा भीष्मस्य विक्रमम् ॥"},
{"c": "6.46", "n": "4", "i": 29581, "v": "कृष्ण पश्य महेष्वासं भीष्मं भीमपराक्रमम् । शरैर्दहन्तं सैन्यं मे ग्रीष्मे कक्षमिवानलम् ॥"},
{"c": "6.46", "n": "5", "i": 29582, "v": "कथमेनं महात्मानं शक्ष्यामः प्रतिवीक्षितुम् । लेलिह्यमानं सैन्यं मे हविष्मन्तमिवानलम् ॥"},
{"c": "6.46", "n": "6", "i": 29583, "v": "एतं हि पुरुषव्याघ्रं धनुष्मन्तं महाबलम् । दृष्ट्वा विप्रद्रुतं सैन्यं मदीयं मार्गणाहतम् ॥"},
{"c": "6.46", "n": "7", "i": 29584, "v": "शक्यो जेतुं यमः क्रुद्धो वज्रपाणिश्च संयुगे । वरुणः पाशभृच्चापि कुबेरो वा गदाधरः ॥"},
{"c": "6.46", "n": "8", "i": 29585, "v": "न तु भीष्मो महातेजाः शक्यो जेतुं महाबलः । सोऽहमेवं गते मग्नो भीष्मागाधजलेऽप्लवः ॥"},
{"c": "6.46", "n": "9", "i": 29586, "v": "आत्मनो बुद्धिदौर्बल्याद्भीष्ममासाद्य केशव । वनं यास्यामि गोविन्द श्रेयो मे तत्र जीवितुम् ॥"},
{"c": "6.46", "n": "10", "i": 29587, "v": "न त्विमान्पृथिवीपालान्दातुं भीष्माय मृत्यवे । क्षपयिष्यति सेनां मे कृष्ण भीष्मो महास्त्रवित् ॥"},
{"c": "6.46", "n": "11", "i": 29588, "v": "यथानलं प्रज्वलितं पतंगाः समभिद्रुताः । विनाशायैव गच्छन्ति तथा मे सैनिको जनः ॥"},
{"c": "6.46", "n": "12", "i": 29589, "v": "क्षयं नीतोऽस्मि वार्ष्णेय राज्यहेतोः पराक्रमी । भ्रातरश्चैव मे वीराः कर्शिताः शरपीडिताः ॥"},
{"c": "6.46", "n": "13", "i": 29590, "v": "मत्कृते भ्रातृसौहार्दाद्राज्याद्भ्रष्टास्तथा सुखात् । जीवितं बहु मन्येऽहं जीवितं ह्यद्य दुर्लभम् ॥"},
{"c": "6.46", "n": "14", "i": 29591, "v": "जीवितस्य हि शेषेण तपस्तप्स्यामि दुश्चरम् । न घातयिष्यामि रणे मित्राणीमानि केशव ॥"},
{"c": "6.46", "n": "15", "i": 29592, "v": "रथान्मे बहुसाहस्रान्दिव्यैरस्त्रैर्महाबलः । घातयत्यनिशं भीष्मः प्रवराणां प्रहारिणाम् ॥"},
{"c": "6.46", "n": "16", "i": 29593, "v": "किं नु कृत्वा कृतं मे स्याद्ब्रूहि माधव माचिरम् । मध्यस्थमिव पश्यामि समरे सव्यसाचिनम् ॥"},
{"c": "6.46", "n": "17", "i": 29594, "v": "एको भीमः परं शक्त्या युध्यत्येष महाभुजः । केवलं बाहुवीर्येण क्षत्रधर्ममनुस्मरन् ॥"},
{"c": "6.46", "n": "18", "i": 29595, "v": "गदया वीरघातिन्या यथोत्साहं महामनाः । करोत्यसुकरं कर्म गजाश्वरथपत्तिषु ॥"},
{"c": "6.46", "n": "19", "i": 29596, "v": "नालमेष क्षयं कर्तुं परसैन्यस्य मारिष । आर्जवेनैव युद्धेन वीर वर्षशतैरपि ॥"},
{"c": "6.46", "n": "20", "i": 29597, "v": "एकोऽस्त्रवित्सखा तेऽयं सोऽप्यस्मान्समुपेक्षते । निर्दह्यमानान्भीष्मेण द्रोणेन च महात्मना ॥"},
{"c": "6.46", "n": "21", "i": 29598, "v": "दिव्यान्यस्त्राणि भीष्मस्य द्रोणस्य च महात्मनः । धक्ष्यन्ति क्षत्रियान्सर्वान्प्रयुक्तानि पुनः पुनः ॥"},
{"c": "6.46", "n": "22", "i": 29599, "v": "कृष्ण भीष्मः सुसंरब्धः सहितः सर्वपार्थिवैः । क्षपयिष्यति नो नूनं यादृशोऽस्य पराक्रमः ॥"},
{"c": "6.46", "n": "23", "i": 29600, "v": "स त्वं पश्य महेष्वासं योगीष्वर महारथम् । यो भीष्मं शमयेत्संख्ये दावाग्निं जलदो यथा ॥"},
{"c": "6.46", "n": "24", "i": 29601, "v": "तव प्रसादाद्गोविन्द पाण्डवा निहतद्विषः । स्वराज्यमनुसंप्राप्ता मोदिष्यन्ति सबान्धवाः ॥"},
{"c": "6.46", "n": "25", "i": 29602, "v": "एवमुक्त्वा ततः पार्थो ध्यायन्नास्ते महामनाः । चिरमन्तर्मना भूत्वा शोकोपहतचेतनः ॥"},
{"c": "6.46", "n": "26", "i": 29603, "v": "शोकार्तं पाण्डवं ज्ञात्वा दुःखेन हतचेतसम् । अब्रवीत्तत्र गोविन्दो हर्षयन्सर्वपाण्डवान् ॥"},
{"c": "6.46", "n": "27", "i": 29604, "v": "मा शुचो भरतश्रेष्ठ न त्वं शोचितुमर्हसि । यस्य ते भ्रातरः शूराः सर्वलोकस्य धन्विनः ॥"},
{"c": "6.46", "n": "28", "i": 29605, "v": "अहं च प्रियकृद्राजन्सात्यकिश्च महारथः । विराटद्रुपदौ वृद्धौ धृष्टद्युम्नश्च पार्षतः ॥", "md": "Then the sons of Draupadi, the mighty carwarrior the son of Subhadra, and Nakula, Sahadeva and Dhrishtadyumna the son of Prishata."},
{"c": "6.46", "n": "29", "i": 29606, "v": "तथैव सबलाः सर्वे राजानो राजसत्तम । त्वत्प्रसादं प्रतीक्षन्ते त्वद्भक्ताश्च विशां पते ॥"},
{"c": "6.46", "n": "30", "i": 29607, "v": "एष ते पार्षतो नित्यं हितकामः प्रिये रतः । सेनापत्यमनुप्राप्तो धृष्टद्युम्नो महाबलः । शिखण्डी च महाबाहो भीष्मस्य निधनं किल ॥"},
{"c": "6.46", "n": "31", "i": 29608, "v": "एतच्छ्रुत्वा ततो राजा धृष्टद्युम्नं महारथम् । अब्रवीत्समितौ तस्यां वासुदेवस्य शृण्वतः ॥"},
{"c": "6.46", "n": "32", "i": 29609, "v": "धृष्टद्युम्न निबोधेदं यत्त्वा वक्ष्यामि मारिष । नातिक्रम्यं भवेत्तच्च वचनं मम भाषितम् ॥"},
{"c": "6.46", "n": "33", "i": 29610, "v": "भवान्सेनापतिर्मह्यं वासुदेवेन संमतः । कार्त्तिकेयो यथा नित्यं देवानामभवत्पुरा । तथा त्वमपि पाण्डूनां सेनानीः पुरुषर्षभ ॥"},
{"c": "6.46", "n": "34", "i": 29611, "v": "स त्वं पुरुषशार्दूल विक्रम्य जहि कौरवान् । अहं च त्वानुयास्यामि भीमः कृष्णश्च मारिष ॥"},
{"c": "6.46", "n": "35", "i": 29612, "v": "माद्रीपुत्रौ च सहितौ द्रौपदेयाश्च दंशिताः । ये चान्ये पृथिवीपालाः प्रधानाः पुरुषर्षभ ॥"},
{"c": "6.46", "n": "36", "i": 29613, "v": "तत उद्धर्षयन्सर्वान्धृष्टद्युम्नोऽभ्यभाषत । अहं द्रोणान्तकः पार्थ विहितः शंभुना पुरा ॥"},
{"c": "6.46", "n": "37", "i": 29614, "v": "रणे भीष्मं तथा द्रोणं कृपं शल्यं जयद्रथम् । सर्वानद्य रणे दृप्तान्प्रतियोत्स्यामि पार्थिव ॥"},
{"c": "6.46", "n": "38", "i": 29615, "v": "अथोत्क्रुष्टं महेष्वासैः पाण्डवैर्युद्धदुर्मदैः । समुद्यते पार्थिवेन्द्रे पार्षते शत्रुसूदने ॥"},
{"c": "6.46", "n": "39", "i": 29616, "v": "तमब्रवीत्ततः पार्थः पार्षतं पृतनापतिम् । व्यूहः क्रौञ्चारुणो नाम सर्वशत्रुनिबर्हणः ॥"},
{"c": "6.46", "n": "40", "i": 29617, "v": "यं बृहस्पतिरिन्द्राय तदा देवासुरेऽब्रवीत् । तं यथावत्प्रतिव्यूह परानीकविनाशनम् । अदृष्टपूर्वं राजानः पश्यन्तु कुरुभिः सह ॥"},
{"c": "6.46", "n": "41", "i": 29618, "v": "तथोक्तः स नृदेवेन विष्णुर्वज्रभृता इव । प्रभाते सर्वसैन्यानामग्रे चक्रे धनंजयम् ॥"},
{"c": "6.46", "n": "42", "i": 29619, "v": "आदित्यपथगः केतुस्तस्याद्भुतमनोरमः । शासनात्पुरुहूतस्य निर्मितो विश्वकर्मणा ॥"},
{"c": "6.46", "n": "43", "i": 29620, "v": "इन्द्रायुधसवर्णाभिः पताकाभिरलंकृतः । आकाशग इवाकाशे गन्धर्वनगरोपमः । नृत्यमान इवाभाति रथचर्यासु मारिष ॥"},
{"c": "6.46", "n": "44", "i": 29621, "v": "तेन रत्नवता पार्थः स च गाण्डीवधन्वना । बभूव परमोपेतः स्वयंभूरिव भानुना ॥"},
{"c": "6.46", "n": "45", "i": 29622, "v": "शिरोऽभूद्द्रुपदो राजा महत्या सेनया वृतः । कुन्तिभोजश्च चैद्यश्च चक्षुष्यास्तां जनेश्वर ॥"},
{"c": "6.46", "n": "46", "i": 29623, "v": "दाशार्णकाः प्रयागाश्च दाशेरकगणैः सह । अनूपगाः किराताश्च ग्रीवायां भरतर्षभ ॥"},
{"c": "6.46", "n": "47", "i": 29624, "v": "पटच्चरैश्च हुण्डैश्च राजन्पौरवकैस्तथा । निषादैः सहितश्चापि पृष्ठमासीद्युधिष्ठिरः ॥"},
{"c": "6.46", "n": "48", "i": 29625, "v": "पक्षौ तु भीमसेनश्च धृष्टद्युम्नश्च पार्षतः । द्रौपदेयाभिमन्युश्च सात्यकिश्च महारथः ॥"},
{"c": "6.46", "n": "49", "i": 29626, "v": "पिशाचा दरदाश्चैव पुण्ड्राः कुण्डीविषैः सह । मडका लडकाश्चैव तङ्गणाः परतङ्गणाः ॥"},
{"c": "6.46", "n": "50", "i": 29627, "v": "बाह्लिकास्तित्तिराश्चैव चोलाः पाण्ड्याश्च भारत । एते जनपदा राजन्दक्षिणं पक्षमाश्रिताः ॥"},
{"c": "6.46", "n": "51", "i": 29628, "v": "अग्निवेष्या जगत्तुण्डाः पलदाशाश्च भारत । शबरास्तुम्बुपाश्चैव वत्साश्च सह नाकुलैः । नकुलः सहदेवश्च वामं पार्श्वं समाश्रिताः ॥"},
{"c": "6.46", "n": "52", "i": 29629, "v": "रथानामयुतं पक्षौ शिरश्च नियुतं तथा । पृष्ठमर्बुदमेवासीत्सहस्राणि च विंशतिः । ग्रीवायां नियुतं चापि सहस्राणि च सप्ततिः ॥"},
{"c": "6.46", "n": "53", "i": 29630, "v": "पक्षकोटिप्रपक्षेषु पक्षान्तेषु च वारणाः । जग्मुः परिवृता राजंश्चलन्त इव पर्वताः ॥"},
{"c": "6.46", "n": "54", "i": 29631, "v": "जघनं पालयामास विराटः सह केकयैः । काशिराजश्च शैब्यश्च रथानामयुतैस्त्रिभिः ॥"},
{"c": "6.46", "n": "55", "i": 29632, "v": "एवमेतं महाव्यूहं व्यूह्य भारत पाण्डवाः । सूर्योदयनमिच्छन्तः स्थिता युद्धाय दंशिताः ॥"},
{"c": "6.46", "n": "56", "i": 29633, "v": "तेषामादित्यवर्णानि विमलानि महान्ति च । श्वेतच्छत्राण्यशोभन्त वारणेषु रथेषु च ॥"},
{"c": "6.47", "t": "संजय उवाच ।"},
{"c": "6.47", "n": "1", "i": 29634, "v": "क्रौञ्चं ततो महाव्यूहमभेद्यं तनयस्तव । व्यूढं दृष्ट्वा महाघोरं पार्थेनामिततेजसा ॥"},
{"c": "6.47", "n": "2", "i": 29635, "v": "आचार्यमुपसंगम्य कृपं शल्यं च मारिष । सौमदत्तिं विकर्णं च अश्वत्थामानमेव च ॥"},
{"c": "6.47", "n": "3", "i": 29636, "v": "दुःशासनादीन्भ्रातॄंश्च स सर्वानेव भारत । अन्यांश्च सुबहूञ्शूरान्युद्धाय समुपागतान् ॥"},
{"c": "6.47", "n": "4", "i": 29637, "v": "प्राहेदं वचनं काले हर्षयंस्तनयस्तव । नानाशस्त्रप्रहरणाः सर्वे शस्त्रास्त्रवेदिनः ॥"},
{"c": "6.47", "n": "5", "i": 29638, "v": "एकैकशः समर्था हि यूयं सर्वे महारथाः । पाण्डुपुत्रान्रणे हन्तुं ससैन्यान्किमु संहताः ॥"},
{"c": "6.47", "n": "6", "i": 29639, "v": "अपर्याप्तं तदस्माकं बलं भीष्माभिरक्षितम् । पर्याप्तं त्विदमेतेषां बलं पार्थिवसत्तमाः ॥"},
{"c": "6.47", "n": "7", "i": 29640, "v": "संस्थानाः शूरसेनाश्च वेणिकाः कुकुरास्तथा । आरेवकास्त्रिगर्ताश्च मद्रका यवनास्तथा ॥"},
{"c": "6.47", "n": "8", "i": 29641, "v": "शत्रुंजयेन सहितास्तथा दुःशासनेन च । विकर्णेन च वीरेण तथा नन्दोपनन्दकैः ॥"},
{"c": "6.47", "n": "9", "i": 29642, "v": "चित्रसेनेन सहिताः सहिताः पाणिभद्रकैः । भीष्ममेवाभिरक्षन्तु सह सैन्यपुरस्कृताः ॥"},
{"c": "6.47", "n": "10", "i": 29643, "v": "ततो द्रोणश्च भीष्मश्च तव पुत्रश्च मारिष । अव्यूहन्त महाव्यूहं पाण्डूनां प्रतिबाधने ॥", "md": "Thus spoken to on the field by your son, Drona penetrated the Pandava array even before the very eyes of Satyaki."},
{"c": "6.47", "n": "11", "i": 29644, "v": "भीष्मः सैन्येन महता समन्तात्परिवारितः । ययौ प्रकर्षन्महतीं वाहिनीं सुरराडिव ॥"},
{"c": "6.47", "n": "12", "i": 29645, "v": "तमन्वयान्महेष्वासो भारद्वाजः प्रतापवान् । कुन्तलैश्च दशार्णैश्च मागधैश्च विशां पते ॥"},
{"c": "6.47", "n": "13", "i": 29646, "v": "विदर्भैर्मेकलैश्चैव कर्णप्रावरणैरपि । सहिताः सर्वसैन्येन भीष्ममाहवशोभिनम् ॥"},
{"c": "6.47", "n": "14", "i": 29647, "v": "गान्धाराः सिन्धुसौवीराः शिबयोऽथ वसातयः । शकुनिश्च स्वसैन्येन भारद्वाजमपालयत् ॥"},
{"c": "6.47", "n": "15", "i": 29648, "v": "ततो दुर्योधनो राजा सहितः सर्वसोदरैः । अश्वातकैर्विकर्णैश्च तथा शर्मिलकोसलैः ॥"},
{"c": "6.47", "n": "16", "i": 29649, "v": "दरदैश्चूचुपैश्चैव तथा क्षुद्रकमालवैः । अभ्यरक्षत संहृष्टः सौबलेयस्य वाहिनीम् ॥"},
{"c": "6.47", "n": "17", "i": 29650, "v": "भूरिश्रवाः शलः शल्यो भगदत्तश्च मारिष । विन्दानुविन्दावावन्त्यौ वामं पार्श्वमपालयन् ॥"},
{"c": "6.47", "n": "18", "i": 29651, "v": "सौमदत्तिः सुशर्मा च काम्बोजश्च सुदक्षिणः । शतायुश्च श्रुतायुश्च दक्षिणं पार्श्वमास्थिताः ॥"},
{"c": "6.47", "n": "19", "i": 29652, "v": "अश्वत्थामा कृपश्चैव कृतवर्मा च सात्वतः । महत्या सेनया सार्धं सेनापृष्ठे व्यवस्थिताः ॥"},
{"c": "6.47", "n": "20", "i": 29653, "v": "पृष्ठगोपास्तु तस्यासन्नानादेश्या जनेश्वराः । केतुमान्वसुदानश्च पुत्रः काश्यस्य चाभिभूः ॥", "md": "Him followed Satyadhriti and Sauchitti ever invincible in battle, and Shrenimat and Vasudhara and the puissant son of the king of the Kashis,"},
{"c": "6.47", "n": "21", "i": 29654, "v": "ततस्ते तावकाः सर्वे हृष्टा युद्धाय भारत । दध्मुः शङ्खान्मुदा युक्ताः सिंहनादांश्च नादयन् ॥"},
{"c": "6.47", "n": "22", "i": 29655, "v": "तेषां श्रुत्वा तु हृष्टानां कुरुवृद्धः पितामहः । सिंहनादं विनद्योच्चैः शङ्खं दध्मौ प्रतापवान् ॥"},
{"c": "6.47", "n": "23", "i": 29656, "v": "ततः शङ्खाश्च भेर्यश्च पेश्यश्च विविधाः परैः । आनकाश्चाभ्यहन्यन्त स शब्दस्तुमुलोऽभवत् ॥"},
{"c": "6.47", "n": "24", "i": 29657, "v": "ततः श्वेतैर्हयैर्युक्ते महति स्यन्दने स्थितौ । प्रदध्मतुः शङ्खवरौ हेमरत्नपरिष्कृतौ ॥"},
{"c": "6.47", "n": "25", "i": 29658, "v": "पाञ्चजन्यं हृषीकेशो देवदत्तं धनंजयः । पौण्ड्रं दध्मौ महाशङ्खं भीमकर्मा वृकोदरः ॥"},
{"c": "6.47", "n": "26", "i": 29659, "v": "अनन्तविजयं राजा कुन्तीपुत्रो युधिष्ठिरः । नकुलः सहदेवश्च सुघोषमणिपुष्पकौ ॥"},
{"c": "6.47", "n": "27", "i": 29660, "v": "काशिराजश्च शैब्यश्च शिखण्डी च महारथः । धृष्टद्युम्नो विराटश्च सात्यकिश्च महायशाः ॥", "md": "All cased in mail, stood in the van of their array at the front of all the troops. Dhrishtadyumna, Virata, the mighty carwarrior Satyaki."},
{"c": "6.47", "n": "28", "i": 29661, "v": "पाञ्चाल्यश्च महेष्वासो द्रौपद्याः पञ्च चात्मजाः । सर्वे दध्मुर्महाशङ्खान्सिंहनादांश्च नेदिरे ॥"},
{"c": "6.47", "n": "29", "i": 29662, "v": "स घोषः सुमहांस्तत्र वीरैस्तैः समुदीरितः । नभश्च पृथिवीं चैव तुमुलो व्यनुनादयत् ॥"},
{"c": "6.47", "n": "30", "i": 29663, "v": "एवमेते महाराज प्रहृष्टाः कुरुपाण्डवाः । पुनर्युद्धाय संजग्मुस्तापयानाः परस्परम् ॥"},
{"c": "6.48", "t": "धृतराष्ट्र उवाच ।"},
{"c": "6.48", "n": "1", "i": 29664, "v": "एवं व्यूढेष्वनीकेषु मामकेष्वितरेषु च । कथं प्रहरतां श्रेष्ठाः संप्रहारं प्रचक्रिरे ॥"},
{"c": "6.48", "t": "संजय उवाच ।"},
{"c": "6.48", "n": "2", "i": 29665, "v": "समं व्यूढेष्वनीकेषु संनद्धा रुचिरध्वजाः । अपारमिव संदृश्य सागरप्रतिमं बलम् ॥"},
{"c": "6.48", "n": "3", "i": 29666, "v": "तेषां मध्ये स्थितो राजा पुत्रो दुर्योधनस्तव । अब्रवीत्तावकान्सर्वान्युध्यध्वमिति दंशिताः ॥"},
{"c": "6.48", "n": "4", "i": 29667, "v": "ते मनः क्रूरमास्थाय समभित्यक्तजीविताः । पाण्डवानभ्यवर्तन्त सर्व एवोच्छ्रितध्वजाः ॥"},
{"c": "6.48", "n": "5", "i": 29668, "v": "ततो युद्धं समभवत्तुमुलं लोमहर्षणम् । तावकानां परेषां च व्यतिषक्तरथद्विपम् ॥"},
{"c": "6.48", "n": "6", "i": 29669, "v": "मुक्तास्तु रथिभिर्बाणा रुक्मपुङ्खाः सुतेजनाः । संनिपेतुरकुण्ठाग्रा नागेषु च हयेषु च ॥"},
{"c": "6.48", "n": "7", "i": 29670, "v": "तथा प्रवृत्ते संग्रामे धनुरुद्यम्य दंशितः । अभिपत्य महाबाहुर्भीष्मो भीमपराक्रमः ॥"},
{"c": "6.48", "n": "8", "i": 29671, "v": "सौभद्रे भीमसेने च शैनेये च महारथे । केकये च विराटे च धृष्टद्युम्ने च पार्षते ॥"},
{"c": "6.48", "n": "9", "i": 29672, "v": "एतेषु नरवीरेषु चेदिमत्स्येषु चाभितः । ववर्ष शरवर्षाणि वृद्धः कुरुपितामहः ॥"},
{"c": "6.48", "n": "10", "i": 29673, "v": "प्राकम्पत महाव्यूहस्तस्मिन्वीरसमागमे । सर्वेषामेव सैन्यानामासीद्व्यतिकरो महान् ॥"},
{"c": "6.48", "n": "11", "i": 29674, "v": "सादितध्वजनागाश्च हतप्रवरवाजिनः । विप्रयातरथानीकाः समपद्यन्त पाण्डवाः ॥"},
{"c": "6.48", "n": "12", "i": 29675, "v": "अर्जुनस्तु नरव्याघ्रो दृष्ट्वा भीष्मं महारथम् । वार्ष्णेयमब्रवीत्क्रुद्धो याहि यत्र पितामहः ॥"},
{"c": "6.48", "n": "13", "i": 29676, "v": "एष भीष्मः सुसंक्रुद्धो वार्ष्णेय मम वाहिनीम् । नाशयिष्यति सुव्यक्तं दुर्योधनहिते रतः ॥"},
{"c": "6.48", "n": "14", "i": 29677, "v": "एष द्रोणः कृपः शल्यो विकर्णश्च जनार्दन । धार्तराष्ट्राश्च सहिता दुर्योधनपुरोगमाः ॥"},
{"c": "6.48", "n": "15", "i": 29678, "v": "पाञ्चालान्निहनिष्यन्ति रक्षिता दृढधन्वना । सोऽहं भीष्मं गमिष्यामि सैन्यहेतोर्जनार्दन ॥"},
{"c": "6.48", "n": "16", "i": 29679, "v": "तमब्रवीद्वासुदेवो यत्तो भव धनंजय । एष त्वा प्रापये वीर पितामहरथं प्रति ॥"},
{"c": "6.48", "n": "17", "i": 29680, "v": "एवमुक्त्वा ततः शौरी रथं तं लोकविश्रुतम् । प्रापयामास भीष्माय रथं प्रति जनेश्वर ॥"},
{"c": "6.48", "n": "18", "i": 29681, "v": "चञ्चद्बहुपताकेन बलाकावर्णवाजिना । समुच्छ्रितमहाभीमनदद्वानरकेतुना । महता मेघनादेन रथेनादित्यवर्चसा ॥"},
{"c": "6.48", "n": "19", "i": 29682, "v": "विनिघ्नन्कौरवानीकं शूरसेनांश्च पाण्डवः । आयाच्छरान्नुदञ्शीघ्रं सुहृच्छोषविनाशनः ॥"},
{"c": "6.48", "n": "20", "i": 29683, "v": "तमापतन्तं वेगेन प्रभिन्नमिव वारणम् । त्रासयानं रणे शूरान्पातयन्तं च सायकैः ॥"},
{"c": "6.48", "n": "21", "i": 29684, "v": "सैन्धवप्रमुखैर्गुप्तः प्राच्यसौवीरकेकयैः । सहसा प्रत्युदीयाय भीष्मः शांतनवोऽर्जुनम् ॥"},
{"c": "6.48", "n": "22", "i": 29685, "v": "को हि गाण्डीवधन्वानमन्यः कुरुपितामहात् । द्रोणवैकर्तनाभ्यां वा रथः संयातुमर्हति ॥"},
{"c": "6.48", "n": "23", "i": 29686, "v": "ततो भीष्मो महाराज कौरवाणां पितामहः । अर्जुनं सप्तसप्तत्या नाराचानां समावृणोत् ॥", "md": "Then, O king, The son of Sharadvata, who was stationed in front of Bhishma, pierced Arjuna with a number of twenty five arrows."},
{"c": "6.48", "n": "24", "i": 29687, "v": "द्रोणश्च पञ्चविंशत्या कृपः पञ्चाशता शरैः । दुर्योधनश्चतुःषष्ट्या शल्यश्च नवभिः शरैः ॥"},
{"c": "6.48", "n": "25", "i": 29688, "v": "सैन्धवो नवभिश्चापि शकुनिश्चापि पञ्चभिः । विकर्णो दशभिर्भल्लै राजन्विव्याध पाण्डवम् ॥"},
{"c": "6.48", "n": "26", "i": 29689, "v": "स तैर्विद्धो महेष्वासः समन्तान्निशितैः शरैः । न विव्यथे महाबाहुर्भिद्यमान इवाचलः ॥"},
{"c": "6.48", "n": "27", "i": 29690, "v": "स भीष्मं पञ्चविंशत्या कृपं च नवभिः शरैः । द्रोणं षष्ट्या नरव्याघ्रो विकर्णं च त्रिभिः शरैः ॥"},
{"c": "6.48", "n": "28", "i": 29691, "v": "आर्तायनिं त्रिभिर्बाणै राजानं चापि पञ्चभिः । प्रत्यविध्यदमेयात्मा किरीटी भरतर्षभ ॥"},
{"c": "6.48", "n": "29", "i": 29692, "v": "तं सात्यकिर्विराटश्च धृष्टद्युम्नश्च पार्षतः । द्रौपदेयाभिमन्युश्च परिवव्रुर्धनंजयम् ॥"},
{"c": "6.48", "n": "30", "i": 29693, "v": "ततो द्रोणं महेष्वासं गाङ्गेयस्य प्रिये रतम् । अभ्यवर्षत पाञ्चाल्यः संयुक्तः सह सोमकैः ॥"},
{"c": "6.48", "n": "31", "i": 29694, "v": "भीष्मस्तु रथिनां श्रेष्ठस्तूर्णं विव्याध पाण्डवम् । अशीत्या निशितैर्बाणैस्ततोऽक्रोशन्त तावकाः ॥"},
{"c": "6.48", "n": "32", "i": 29695, "v": "तेषां तु निनदं श्रुत्वा प्रहृष्टानां प्रहृष्टवत् । प्रविवेश ततो मध्यं रथसिंहः प्रतापवान् ॥"},
{"c": "6.48", "n": "33", "i": 29696, "v": "तेषां तु रथसिंहानां मध्यं प्राप्य धनंजयः । चिक्रीड धनुषा राजँल्लक्ष्यं कृत्वा महारथान् ॥"},
{"c": "6.48", "n": "34", "i": 29697, "v": "ततो दुर्योधनो राजा भीष्ममाह जनेश्वरः । पीड्यमानं स्वकं सैन्यं दृष्ट्वा पार्थेन संयुगे ॥"},
{"c": "6.48", "n": "35", "i": 29698, "v": "एष पाण्डुसुतस्तात कृष्णेन सहितो बली । यततां सर्वसैन्यानां मूलं नः परिकृन्तति । त्वयि जीवति गाङ्गेये द्रोणे च रथिनां वरे ॥"},
{"c": "6.48", "n": "36", "i": 29699, "v": "त्वत्कृते ह्येष कर्णोऽपि न्यस्तशस्त्रो महारथः । न युध्यति रणे पार्थं हितकामः सदा मम ॥"},
{"c": "6.48", "n": "37", "i": 29700, "v": "स तथा कुरु गाङ्गेय यथा हन्येत फल्गुनः । एवमुक्तस्ततो राजन्पिता देवव्रतस्तव । धिक्क्षत्रधर्ममित्युक्त्वा ययौ पार्थरथं प्रति ॥"},
{"c": "6.48", "n": "38", "i": 29701, "v": "उभौ श्वेतहयौ राजन्संसक्तौ दृश्य पार्थिवाः । सिंहनादान्भृशं चक्रुः शङ्खशब्दांश्च भारत ॥"},
{"c": "6.48", "n": "39", "i": 29702, "v": "द्रौणिर्दुर्योधनश्चैव विकर्णश्च तवात्मजः । परिवार्य रणे भीष्मं स्थिता युद्धाय मारिष ॥"},
{"c": "6.48", "n": "40", "i": 29703, "v": "तथैव पाण्डवाः सर्वे परिवार्य धनंजयम् । स्थिता युद्धाय महते ततो युद्धमवर्तत ॥", "md": "So also, O king, the Pandavas, clad in mail, surrounding Dhananjaya, O foremost of the Bharatas, began to put forth all their energies in battle."},
{"c": "6.48", "n": "41", "i": 29704, "v": "गाङ्गेयस्तु रणे पार्थमानर्छन्नवभिः शरैः । तमर्जुनः प्रत्यविध्यद्दशभिर्मर्मवेधिभिः ॥"},
{"c": "6.48", "n": "42", "i": 29705, "v": "ततः शरसहस्रेण सुप्रयुक्तेन पाण्डवः । अर्जुनः समरश्लाघी भीष्मस्यावारयद्दिशः ॥"},
{"c": "6.48", "n": "43", "i": 29706, "v": "शरजालं ततस्तत्तु शरजालेन कौरव । वारयामास पार्थस्य भीष्मः शांतनवस्तथा ॥"},
{"c": "6.48", "n": "44", "i": 29707, "v": "उभौ परमसंहृष्टावुभौ युद्धाभिनन्दिनौ । निर्विशेषमयुध्येतां कृतप्रतिकृतैषिणौ ॥"},
{"c": "6.48", "n": "45", "i": 29708, "v": "भीष्मचापविमुक्तानि शरजालानि संघशः । शीर्यमाणान्यदृश्यन्त भिन्नान्यर्जुनसायकैः ॥"},
{"c": "6.48", "n": "46", "i": 29709, "v": "तथैवार्जुनमुक्तानि शरजालानि भागशः । गाङ्गेयशरनुन्नानि न्यपतन्त महीतले ॥"},
{"c": "6.48", "n": "47", "i": 29710, "v": "अर्जुनः पञ्चविंशत्या भीष्ममार्च्छच्छितैः शरैः । भीष्मोऽपि समरे पार्थं विव्याध त्रिंशता शरैः ॥"},
{"c": "6.48", "n": "48", "i": 29711, "v": "अन्योन्यस्य हयान्विद्ध्वा ध्वजौ च सुमहाबलौ । रथेषां रथचक्रे च चिक्रीडतुररिंदमौ ॥"},
{"c": "6.48", "n": "49", "i": 29712, "v": "ततः क्रुद्धो महाराज भीष्मः प्रहरतां वरः । वासुदेवं त्रिभिर्बाणैराजघान स्तनान्तरे ॥"},
{"c": "6.48", "n": "50", "i": 29713, "v": "भीष्मचापच्युतैर्बाणैर्निर्विद्धो मधुसूदनः । विरराज रणे राजन्सपुष्प इव किंशुकः ॥"},
{"c": "6.48", "n": "51", "i": 29714, "v": "ततोऽर्जुनो भृशं क्रुद्धो निर्विद्धं प्रेक्ष्य माधवम् । गाङ्गेयसारथिं संख्ये निर्बिभेद त्रिभिः शरैः ॥"},
{"c": "6.48", "n": "52", "i": 29715, "v": "यतमानौ तु तौ वीरावन्योन्यस्य वधं प्रति । नाशक्नुतां तदान्योन्यमभिसंधातुमाहवे ॥"},
{"c": "6.48", "n": "53", "i": 29716, "v": "मण्डलानि विचित्राणि गतप्रत्यागतानि च । अदर्शयेतां बहुधा सूतसामर्थ्यलाघवात् ॥"},
{"c": "6.48", "n": "54", "i": 29717, "v": "अन्तरं च प्रहारेषु तर्कयन्तौ महारथौ । राजन्नन्तरमार्गस्थौ स्थितावास्तां मुहुर्मुहुः ॥"},
{"c": "6.48", "n": "55", "i": 29718, "v": "उभौ सिंहरवोन्मिश्रं शङ्खशब्दं प्रचक्रतुः । तथैव चापनिर्घोषं चक्रतुस्तौ महारथौ ॥"},
{"c": "6.48", "n": "56", "i": 29719, "v": "तयोः शङ्खप्रणादेन रथनेमिस्वनेन च । दारिता सहसा भूमिश्चकम्प च ननाद च ॥"},
{"c": "6.48", "n": "57", "i": 29720, "v": "न तयोरन्तरं कश्चिद्ददृशे भरतर्षभ । बलिनौ समरे शूरावन्योन्यसदृशावुभौ ॥"},
{"c": "6.48", "n": "58", "i": 29721, "v": "चिह्नमात्रेण भीष्मं तु प्रजज्ञुस्तत्र कौरवाः । तथा पाण्डुसुताः पार्थं चिह्नमात्रेण जज्ञिरे ॥"},
{"c": "6.48", "n": "59", "i": 29722, "v": "तयोर्नृवरयो राजन्दृश्य तादृक्पराक्रमम् । विस्मयं सर्वभूतानि जग्मुर्भारत संयुगे ॥"},
{"c": "6.48", "n": "60", "i": 29723, "v": "न तयोर्विवरं कश्चिद्रणे पश्यति भारत । धर्मे स्थितस्य हि यथा न कश्चिद्वृजिनं क्वचित् ॥"},
{"c": "6.48", "n": "61", "i": 29724, "v": "उभौ हि शरजालेन तावदृश्यौ बभूवतुः । प्रकाशौ च पुनस्तूर्णं बभूवतुरुभौ रणे ॥"},
{"c": "6.48", "n": "62", "i": 29725, "v": "तत्र देवाः सगन्धर्वाश्चारणाश्च सहर्षिभिः । अन्योन्यं प्रत्यभाषन्त तयोर्दृष्ट्वा पराक्रमम् ॥"},
{"c": "6.48", "n": "63", "i": 29726, "v": "न शक्यौ युधि संरब्धौ जेतुमेतौ महारथौ । सदेवासुरगन्धर्वैर्लोकैरपि कथंचन ॥"},
{"c": "6.48", "n": "64", "i": 29727, "v": "आश्चर्यभूतं लोकेषु युद्धमेतन्महाद्भुतम् । नैतादृशानि युद्धानि भविष्यन्ति कथंचन ॥"},
{"c": "6.48", "n": "65", "i": 29728, "v": "नापि शक्यो रणे जेतुं भीष्मः पार्थेन धीमता । सधनुश्च रथस्थश्च प्रवपन्सायकान्रणे ॥"},
{"c": "6.48", "n": "66", "i": 29729, "v": "तथैव पाण्डवं युद्धे देवैरपि दुरासदम् । न विजेतुं रणे भीष्म उत्सहेत धनुर्धरम् ॥"},
{"c": "6.48", "n": "67", "i": 29730, "v": "इति स्म वाचः श्रूयन्ते प्रोच्चरन्त्यस्ततस्ततः । गाङ्गेयार्जुनयोः संख्ये स्तवयुक्ता विशां पते ॥"},
{"c": "6.48", "n": "68", "i": 29731, "v": "त्वदीयास्तु ततो योधाः पाण्डवेयाश्च भारत । अन्योन्यं समरे जघ्नुस्तयोस्तत्र पराक्रमे ॥"},
{"c": "6.48", "n": "69", "i": 29732, "v": "शितधारैस्तथा खड्गैर्विमलैश्च परश्वधैः । शरैरन्यैश्च बहुभिः शस्त्रैर्नानाविधैर्युधि । उभयोः सेनयोर्वीरा न्यकृन्तन्त परस्परम् ॥"},
{"c": "6.48", "n": "70", "i": 29733, "v": "वर्तमाने तथा घोरे तस्मिन्युद्धे सुदारुणे । द्रोणपाञ्चाल्ययो राजन्महानासीत्समागमः ॥"},
{"c": "6.49", "t": "धृतराष्ट्र उवाच ।"},
{"c": "6.49", "n": "1", "i": 29734, "v": "कथं द्रोणो महेष्वासः पाञ्चाल्यश्चापि पार्षतः । रणे समीयतुर्यत्तौ तन्ममाचक्ष्व संजय ॥", "md": "Dhritarashtra said How did those two foremost of men, those two fierce bowmen, namely Drona and Dhananjaya the son of Pandu encountering each other with each other to the best of their abilities?"},
{"c": "6.49", "n": "2", "i": 29735, "v": "दिष्टमेव परं मन्ये पौरुषादपि संजय । यत्र शांतनवो भीष्मो नातरद्युधि पाण्डवम् ॥"},
{"c": "6.49", "n": "3", "i": 29736, "v": "भीष्मो हि समरे क्रुद्धो हन्याल्लोकांश्चराचरान् । स कथं पाण्डवं युद्धे नातरत्संजयौजसा ॥"},
{"c": "6.49", "t": "संजय उवाच ।"},
{"c": "6.49", "n": "4", "i": 29737, "v": "शृणु राजन्स्थिरो भूत्वा युद्धमेतत्सुदारुणम् । न शक्यः पाण्डवो जेतुं देवैरपि सवासवैः ॥"},
{"c": "6.49", "n": "5", "i": 29738, "v": "द्रोणस्तु निशितैर्बाणैर्धृष्टद्युम्नमयोधयत् । सारथिं चास्य भल्लेन रथनीडादपातयत् ॥"},
{"c": "6.49", "n": "6", "i": 29739, "v": "तस्याथ चतुरो वाहांश्चतुर्भिः सायकोत्तमैः । पीडयामास संक्रुद्धो धृष्टद्युम्नस्य मारिष ॥"},
{"c": "6.49", "n": "7", "i": 29740, "v": "धृष्टद्युम्नस्ततो द्रोणं नवत्या निशितैः शरैः । विव्याध प्रहसन्वीरस्तिष्ठ तिष्ठेति चाब्रवीत् ॥"},
{"c": "6.49", "n": "8", "i": 29741, "v": "ततः पुनरमेयात्मा भारद्वाजः प्रतापवान् । शरैः प्रच्छादयामास धृष्टद्युम्नममर्षणम् ॥"},
{"c": "6.49", "n": "9", "i": 29742, "v": "आददे च शरं घोरं पार्षतस्य वधं प्रति । शक्राशनिसमस्पर्शं मृत्युदण्डमिवापरम् ॥"},
{"c": "6.49", "n": "10", "i": 29743, "v": "हाहाकारो महानासीत्सर्वसैन्यस्य भारत । तमिषुं संधितं दृष्ट्वा भारद्वाजेन संयुगे ॥"},
{"c": "6.49", "n": "11", "i": 29744, "v": "तत्राद्भुतमपश्याम धृष्टद्युम्नस्य पौरुषम् । यदेकः समरे वीरस्तस्थौ गिरिरिवाचलः ॥"},
{"c": "6.49", "n": "12", "i": 29745, "v": "तं च दीप्तं शरं घोरमायान्तं मृत्युमात्मनः । चिच्छेद शरवृष्टिं च भारद्वाजे मुमोच ह ॥"},
{"c": "6.49", "n": "13", "i": 29746, "v": "तत उच्चुक्रुशुः सर्वे पाञ्चालाः पाण्डवैः सह । धृष्टद्युम्नेन तत्कर्म कृतं दृष्ट्वा सुदुष्करम् ॥"},
{"c": "6.49", "n": "14", "i": 29747, "v": "ततः शक्तिं महावेगां स्वर्णवैडूर्यभूषिताम् । द्रोणस्य निधनाकाङ्क्षी चिक्षेप स पराक्रमी ॥"},
{"c": "6.49", "n": "15", "i": 29748, "v": "तामापतन्तीं सहसा शक्तिं कनकभूषणाम् । त्रिधा चिक्षेप समरे भारद्वाजो हसन्निव ॥", "md": "But in that combat Bhishma cut off with his straight arrows that lances furnished with a golden staff as it coursed swiftly towards himself."},
{"c": "6.49", "n": "16", "i": 29749, "v": "शक्तिं विनिहतां दृष्ट्वा धृष्टद्युम्नः प्रतापवान् । ववर्ष शरवर्षाणि द्रोणं प्रति जनेश्वर ॥"},
{"c": "6.49", "n": "17", "i": 29750, "v": "शरवर्षं ततस्तं तु संनिवार्य महायशाः । द्रोणो द्रुपदपुत्रस्य मध्ये चिच्छेद कार्मुकम् ॥"},
{"c": "6.49", "n": "18", "i": 29751, "v": "स च्छिन्नधन्वा समरे गदां गुर्वीं महायशाः । द्रोणाय प्रेषयामास गिरिसारमयीं बली ॥"},
{"c": "6.49", "n": "19", "i": 29752, "v": "सा गदा वेगवन्मुक्ता प्रायाद्द्रोणजिघांसया । तत्राद्भुतमपश्याम भारद्वाजस्य विक्रमम् ॥"},
{"c": "6.49", "n": "20", "i": 29753, "v": "लाघवाद्व्यंसयामास गदां हेमविभूषिताम् । व्यंसयित्वा गदां तां च प्रेषयामास पार्षते ॥"},
{"c": "6.49", "n": "21", "i": 29754, "v": "भल्लान्सुनिशितान्पीतान्स्वर्णपुङ्खाञ्शिलाशितान् । ते तस्य कवचं भित्त्वा पपुः शोणितमाहवे ॥"},
{"c": "6.49", "n": "22", "i": 29755, "v": "अथान्यद्धनुरादाय धृष्टद्युम्नो महामनाः । द्रोणं युधि पराक्रम्य शरैर्विव्याध पञ्चभिः ॥"},
{"c": "6.49", "n": "23", "i": 29756, "v": "रुधिराक्तौ ततस्तौ तु शुशुभाते नरर्षभौ । वसन्तसमये राजन्पुष्पिताविव किंशुकौ ॥"},
{"c": "6.49", "n": "24", "i": 29757, "v": "अमर्षितस्ततो राजन्पराक्रम्य चमूमुखे । द्रोणो द्रुपदपुत्रस्य पुनश्चिच्छेद कार्मुकम् ॥"},
{"c": "6.49", "n": "25", "i": 29758, "v": "अथैनं छिन्नधन्वानं शरैः संनतपर्वभिः । अवाकिरदमेयात्मा वृष्ट्या मेघ इवाचलम् ॥"},
{"c": "6.49", "n": "26", "i": 29759, "v": "सारथिं चास्य भल्लेन रथनीडादपातयत् । अथास्य चतुरो वाहांश्चतुर्भिर्निशितैः शरैः ॥"},
{"c": "6.49", "n": "27", "i": 29760, "v": "पातयामास समरे सिंहनादं ननाद च । ततोऽपरेण भल्लेन हस्ताच्चापमथाच्छिनत् ॥"},
{"c": "6.49", "n": "28", "i": 29761, "v": "स च्छिन्नधन्वा विरथो हताश्वो हतसारथिः । गदापाणिरवारोहत्ख्यापयन्पौरुषं महत् ॥"},
{"c": "6.49", "n": "29", "i": 29762, "v": "तामस्य विशिखैस्तूर्णं पातयामास भारत । रथादनवरूढस्य तदद्भुतमिवाभवत् ॥"},
{"c": "6.49", "n": "30", "i": 29763, "v": "ततः स विपुलं चर्म शतचन्द्रं च भानुमत् । खड्गं च विपुलं दिव्यं प्रगृह्य सुभुजो बली ॥"},
{"c": "6.49", "n": "31", "i": 29764, "v": "अभिदुद्राव वेगेन द्रोणस्य वधकाङ्क्षया । आमिषार्थी यथा सिंहो वने मत्तमिव द्विपम् ॥"},
{"c": "6.49", "n": "32", "i": 29765, "v": "तत्राद्भुतमपश्याम भारद्वाजस्य पौरुषम् । लाघवं चास्त्रयोगं च बलं बाह्वोश्च भारत ॥"},
{"c": "6.49", "n": "33", "i": 29766, "v": "यदेनं शरवर्षेण वारयामास पार्षतम् । न शशाक ततो गन्तुं बलवानपि संयुगे ॥"},
{"c": "6.49", "n": "34", "i": 29767, "v": "तत्र स्थितमपश्याम धृष्टद्युम्नं महारथम् । वारयाणं शरौघांश्च चर्मणा कृतहस्तवत् ॥"},
{"c": "6.49", "n": "35", "i": 29768, "v": "ततो भीमो महाबाहुः सहसाभ्यपतद्बली । साहाय्यकारी समरे पार्षतस्य महात्मनः ॥"},
{"c": "6.49", "n": "36", "i": 29769, "v": "स द्रोणं निशितैर्बाणै राजन्विव्याध सप्तभिः । पार्षतं च तदा तूर्णमन्यमारोपयद्रथम् ॥"},
{"c": "6.49", "n": "37", "i": 29770, "v": "ततो दुर्योधनो राजा कलिङ्गं समचोदयत् । सैन्येन महता युक्तं भारद्वाजस्य रक्षणे ॥"},
{"c": "6.49", "n": "38", "i": 29771, "v": "ततः सा महती सेना कलिङ्गानां जनेश्वर । भीममभ्युद्ययौ तूर्णं तव पुत्रस्य शासनात् ॥"},
{"c": "6.49", "n": "39", "i": 29772, "v": "पाञ्चाल्यमभिसंत्यज्य द्रोणोऽपि रथिनां वरः । विराटद्रुपदौ वृद्धौ योधयामास संगतौ । धृष्टद्युम्नोऽपि समरे धर्मराजं समभ्ययात् ॥"},
{"c": "6.49", "n": "40", "i": 29773, "v": "ततः प्रववृते युद्धं तुमुलं लोमहर्षणम् । कलिङ्गानां च समरे भीमस्य च महात्मनः । जगतः प्रक्षयकरं घोररूपं भयानकम् ॥", "md": "Surrounded Bhishma on all sides, in order to rescue him of Madhu's race. Then between the Kurus and the Pandavas, both desirous of securing victory, commenced a fierce fight making the hair stand erect."},
{"c": "6.50", "t": "धृतराष्ट्र उवाच ।"},
{"c": "6.50", "n": "1", "i": 29774, "v": "तथा प्रतिसमादिष्टः कलिङ्गो वाहिनीपतिः । कथमद्भुतकर्माणं भीमसेनं महाबलम् ॥"},
{"c": "6.50", "n": "2", "i": 29775, "v": "चरन्तं गदया वीरं दण्डपाणिमिवान्तकम् । योधयामास समरे कलिङ्गः सह सेनया ॥"},
{"c": "6.50", "t": "संजय उवाच ।"},
{"c": "6.50", "n": "3", "i": 29776, "v": "पुत्रेण तव राजेन्द्र स तथोक्तो महाबलः । महत्या सेनया गुप्तः प्रायाद्भीमरथं प्रति ॥"},
{"c": "6.50", "n": "4", "i": 29777, "v": "तामापतन्तीं सहसा कलिङ्गानां महाचमूम् । रथनागाश्वकलिलां प्रगृहीतमहायुधाम् ॥"},
{"c": "6.50", "n": "5", "i": 29778, "v": "भीमसेनः कलिङ्गानामार्छद्भारत वाहिनीम् । केतुमन्तं च नैषादिमायान्तं सह चेदिभिः ॥"},
{"c": "6.50", "n": "6", "i": 29779, "v": "ततः श्रुतायुः संक्रुद्धो राज्ञा केतुमता सह । आससाद रणे भीमं व्यूढानीकेषु चेदिषु ॥"},
{"c": "6.50", "n": "7", "i": 29780, "v": "रथैरनेकसाहस्रैः कलिङ्गानां जनाधिपः । अयुतेन गजानां च निषादैः सह केतुमान् । भीमसेनं रणे राजन्समन्तात्पर्यवारयत् ॥"},
{"c": "6.50", "n": "8", "i": 29781, "v": "चेदिमत्स्यकरूषाश्च भीमसेनपुरोगमाः । अभ्यवर्तन्त सहसा निषादान्सह राजभिः ॥"},
{"c": "6.50", "n": "9", "i": 29782, "v": "ततः प्रववृते युद्धं घोररूपं भयानकम् । प्रजानन्न च योधान्स्वान्परस्परजिघांसया ॥"},
{"c": "6.50", "n": "10", "i": 29783, "v": "घोरमासीत्ततो युद्धं भीमस्य सहसा परैः । यथेन्द्रस्य महाराज महत्या दैत्यसेनया ॥"},
{"c": "6.50", "n": "11", "i": 29784, "v": "तस्य सैन्यस्य संग्रामे युध्यमानस्य भारत । बभूव सुमहाञ्शब्दः सागरस्येव गर्जतः ॥"},
{"c": "6.50", "n": "12", "i": 29785, "v": "अन्योन्यस्य तदा योधा निकृन्तन्तो विशां पते । महीं चक्रुश्चितां सर्वां शशशोणितसंनिभाम् ॥"},
{"c": "6.50", "n": "13", "i": 29786, "v": "योधांश्च स्वान्परान्वापि नाभ्यजानञ्जिघांसया । स्वानप्याददते स्वाश्च शूराः समरदुर्जयाः ॥"},
{"c": "6.50", "n": "14", "i": 29787, "v": "विमर्दः सुमहानासीदल्पानां बहुभिः सह । कलिङ्गैः सह चेदीनां निषादैश्च विशां पते ॥"},
{"c": "6.50", "n": "15", "i": 29788, "v": "कृत्वा पुरुषकारं तु यथाशक्ति महाबलाः । भीमसेनं परित्यज्य संन्यवर्तन्त चेदयः ॥"},
{"c": "6.50", "n": "16", "i": 29789, "v": "सर्वैः कलिङ्गैरासन्नः संनिवृत्तेषु चेदिषु । स्वबाहुबलमास्थाय न न्यवर्तत पाण्डवः ॥"},
{"c": "6.50", "n": "17", "i": 29790, "v": "न चचाल रथोपस्थाद्भीमसेनो महाबलः । शितैरवाकिरन्बाणैः कलिङ्गानां वरूथिनीम् ॥"},
{"c": "6.50", "n": "18", "i": 29791, "v": "कलिङ्गस्तु महेष्वासः पुत्रश्चास्य महारथः । शक्रदेव इति ख्यातो जघ्नतुः पाण्डवं शरैः ॥"},
{"c": "6.50", "n": "19", "i": 29792, "v": "ततो भीमो महाबाहुर्विधुन्वन्रुचिरं धनुः । योधयामास कालिङ्गान्स्वबाहुबलमाश्रितः ॥"},
{"c": "6.50", "n": "20", "i": 29793, "v": "शक्रदेवस्तु समरे विसृजन्सायकान्बहून् । अश्वाञ्जघान समरे भीमसेनस्य सायकैः । ववर्ष शरवर्षाणि तपान्ते जलदो यथा ॥"},
{"c": "6.50", "n": "21", "i": 29794, "v": "हताश्वे तु रथे तिष्ठन्भीमसेनो महाबलः । शक्रदेवाय चिक्षेप सर्वशैक्यायसीं गदाम् ॥", "md": "Then standing on his chariot of which the steeds were slain, Lakshmana the slayer of inimical heroes, excited with the wrath, hurled a lance aiming at the car of Subhadra's son,"},
{"c": "6.50", "n": "22", "i": 29795, "v": "स तया निहतो राजन्कलिङ्गस्य सुतो रथात् । सध्वजः सह सूतेन जगाम धरणीतलम् ॥"},
{"c": "6.50", "n": "23", "i": 29796, "v": "हतमात्मसुतं दृष्ट्वा कलिङ्गानां जनाधिपः । रथैरनेकसाहस्रैर्भीमस्यावारयद्दिशः ॥"},
{"c": "6.50", "n": "24", "i": 29797, "v": "ततो भीमो महाबाहुर्गुर्वीं त्यक्त्वा महागदाम् । उद्बबर्हाथ निस्त्रिंशं चिकीर्षुः कर्म दारुणम् ॥"},
{"c": "6.50", "n": "25", "i": 29798, "v": "चर्म चाप्रतिमं राजन्नार्षभं पुरुषर्षभ । नक्षत्रैरर्धचन्द्रैश्च शातकुम्भमयैश्चितम् ॥"},
{"c": "6.50", "n": "26", "i": 29799, "v": "कलिङ्गस्तु ततः क्रुद्धो धनुर्ज्यामवमृज्य ह । प्रगृह्य च शरं घोरमेकं सर्पविषोपमम् । प्राहिणोद्भीमसेनाय वधाकाङ्क्षी जनेश्वरः ॥"},
{"c": "6.50", "n": "27", "i": 29800, "v": "तमापतन्तं वेगेन प्रेरितं निशितं शरम् । भीमसेनो द्विधा राजंश्चिच्छेद विपुलासिना । उदक्रोशच्च संहृष्टस्त्रासयानो वरूथिनीम् ॥"},
{"c": "6.50", "n": "28", "i": 29801, "v": "कलिङ्गस्तु ततः क्रुद्धो भीमसेनाय संयुगे । तोमरान्प्राहिणोच्छीघ्रं चतुर्दश शिलाशितान् ॥"},
{"c": "6.50", "n": "29", "i": 29802, "v": "तानप्राप्तान्महाबाहुः खगतानेव पाण्डवः । चिच्छेद सहसा राजन्नसंभ्रान्तो वरासिना ॥"},
{"c": "6.50", "n": "30", "i": 29803, "v": "निकृत्य तु रणे भीमस्तोमरान्वै चतुर्दश । भानुमन्तमभिप्रेक्ष्य प्राद्रवत्पुरुषर्षभः ॥"},
{"c": "6.50", "n": "31", "i": 29804, "v": "भानुमांस्तु ततो भीमं शरवर्षेण छादयन् । ननाद बलवन्नादं नादयानो नभस्तलम् ॥"},
{"c": "6.50", "n": "32", "i": 29805, "v": "न तं स ममृषे भीमः सिंहनादं महारणे । ततः स्वरेण महता विननाद महास्वनम् ॥"},
{"c": "6.50", "n": "33", "i": 29806, "v": "तेन शब्देन वित्रस्ता कलिङ्गानां वरूथिनी । न भीमं समरे मेने मानुषं भरतर्षभ ॥"},
{"c": "6.50", "n": "34", "i": 29807, "v": "ततो भीमो महाराज नदित्वा विपुलं स्वनम् । सासिर्वेगादवप्लुत्य दन्ताभ्यां वारणोत्तमम् ॥"},
{"c": "6.50", "n": "35", "i": 29808, "v": "आरुरोह ततो मध्यं नागराजस्य मारिष । खड्गेन पृथुना मध्ये भानुमन्तमथाच्छिनत् ॥"},
{"c": "6.50", "n": "36", "i": 29809, "v": "सोऽन्तरायुधिनं हत्वा राजपुत्रमरिंदमः । गुरुभारसहस्कन्धे नागस्यासिमपातयत् ॥"},
{"c": "6.50", "n": "37", "i": 29810, "v": "छिन्नस्कन्धः स विनदन्पपात गजयूथपः । आरुग्णः सिन्धुवेगेन सानुमानिव पर्वतः ॥"},
{"c": "6.50", "n": "38", "i": 29811, "v": "ततस्तस्मादवप्लुत्य गजाद्भारत भारतः । खड्गपाणिरदीनात्मा अतिष्ठद्भुवि दंशितः ॥"},
{"c": "6.50", "n": "39", "i": 29812, "v": "स चचार बहून्मार्गानभीतः पातयन्गजान् । अग्निचक्रमिवाविद्धं सर्वतः प्रत्यदृश्यत ॥"},
{"c": "6.50", "n": "40", "i": 29813, "v": "अश्ववृन्देषु नागेषु रथानीकेषु चाभिभूः । पदातीनां च संघेषु विनिघ्नञ्शोणितोक्षितः । श्येनवद्व्यचरद्भीमो रणे रिपुबलोत्कटः ॥"},
{"c": "6.50", "n": "41", "i": 29814, "v": "छिन्दंस्तेषां शरीराणि शिरांसि च महाजवः । खड्गेन शितधारेण संयुगे गजयोधिनाम् ॥"},
{"c": "6.50", "n": "42", "i": 29815, "v": "पदातिरेकः संक्रुद्धः शत्रूणां भयवर्धनः । मोहयामास च तदा कालान्तकयमोपमः ॥"},
{"c": "6.50", "n": "43", "i": 29816, "v": "मूढाश्च ते तमेवाजौ विनदन्तः समाद्रवन् । सासिमुत्तमवेगेन विचरन्तं महारणे ॥"},
{"c": "6.50", "n": "44", "i": 29817, "v": "निकृत्य रथिनामाजौ रथेषाश्च युगानि च । जघान रथिनश्चापि बलवानरिमर्दनः ॥"},
{"c": "6.50", "n": "45", "i": 29818, "v": "भीमसेनश्चरन्मार्गान्सुबहून्प्रत्यदृश्यत । भ्रान्तमुद्भ्रान्तमाविद्धमाप्लुतं प्रसृतं सृतम् । संपातं समुदीर्यं च दर्शयामास पाण्डवः ॥"},
{"c": "6.50", "n": "46", "i": 29819, "v": "केचिदग्रासिना छिन्नाः पाण्डवेन महात्मना । विनेदुर्भिन्नमर्माणो निपेतुश्च गतासवः ॥"},
{"c": "6.50", "n": "47", "i": 29820, "v": "छिन्नदन्ताग्रहस्ताश्च भिन्नकुम्भास्तथापरे । वियोधाः स्वान्यनीकानि जघ्नुर्भारत वारणाः । निपेतुरुर्व्यां च तथा विनदन्तो महारवान् ॥"},
{"c": "6.50", "n": "48", "i": 29821, "v": "छिन्नांश्च तोमरांश्चापान्महामात्रशिरांसि च । परिस्तोमानि चित्राणि कक्ष्याश्च कनकोज्ज्वलाः ॥"},
{"c": "6.50", "n": "49", "i": 29822, "v": "ग्रैवेयाण्यथ शक्तीश्च पताकाः कणपांस्तथा । तूणीराण्यथ यन्त्राणि विचित्राणि धनूंषि च ॥"},
{"c": "6.50", "n": "50", "i": 29823, "v": "अग्निकुण्डानि शुभ्राणि तोत्त्रांश्चैवाङ्कुशैः सह । घण्टाश्च विविधा राजन्हेमगर्भांस्त्सरूनपि । पततः पतितांश्चैव पश्यामः सह सादिभिः ॥"},
{"c": "6.50", "n": "51", "i": 29824, "v": "छिन्नगात्रावरकरैर्निहतैश्चापि वारणैः । आसीत्तस्मिन्समास्तीर्णा पतितैर्भूर्नगैरिव ॥"},
{"c": "6.50", "n": "52", "i": 29825, "v": "विमृद्यैवं महानागान्ममर्दाश्वान्नरर्षभः । अश्वारोहवरांश्चापि पातयामास भारत । तद्घोरमभवद्युद्धं तस्य तेषां च भारत ॥"},
{"c": "6.50", "n": "53", "i": 29826, "v": "खलीनान्यथ योक्त्राणि कशाश्च कनकोज्ज्वलाः । परिस्तोमाश्च प्रासाश्च ऋष्टयश्च महाधनाः ॥"},
{"c": "6.50", "n": "54", "i": 29827, "v": "कवचान्यथ चर्माणि चित्राण्यास्तरणानि च । तत्र तत्रापविद्धानि व्यदृश्यन्त महाहवे ॥"},
{"c": "6.50", "n": "55", "i": 29828, "v": "प्रोथयन्त्रैर्विचित्रैश्च शस्त्रैश्च विमलैस्तथा । स चक्रे वसुधां कीर्णां शबलैः कुसुमैरिव ॥"},
{"c": "6.50", "n": "56", "i": 29829, "v": "आप्लुत्य रथिनः कांश्चित्परामृश्य महाबलः । पातयामास खड्गेन सध्वजानपि पाण्डवः ॥"},
{"c": "6.50", "n": "57", "i": 29830, "v": "मुहुरुत्पततो दिक्षु धावतश्च यशस्विनः । मार्गांश्च चरतश्चित्रान्व्यस्मयन्त रणे जनाः ॥"},
{"c": "6.50", "n": "58", "i": 29831, "v": "निजघान पदा कांश्चिदाक्षिप्यान्यानपोथयत् । खड्गेनान्यांश्च चिच्छेद नादेनान्यांश्च भीषयन् ॥"},
{"c": "6.50", "n": "59", "i": 29832, "v": "ऊरुवेगेन चाप्यन्यान्पातयामास भूतले । अपरे चैनमालोक्य भयात्पञ्चत्वमागताः ॥"},
{"c": "6.50", "n": "60", "i": 29833, "v": "एवं सा बहुला सेना कलिङ्गानां तरस्विनाम् । परिवार्य रणे भीष्मं भीमसेनमुपाद्रवत् ॥"},
{"c": "6.50", "n": "61", "i": 29834, "v": "ततः कलिङ्गसैन्यानां प्रमुखे भरतर्षभ । श्रुतायुषमभिप्रेक्ष्य भीमसेनः समभ्ययात् ॥"},
{"c": "6.50", "n": "62", "i": 29835, "v": "तमायान्तमभिप्रेक्ष्य कलिङ्गो नवभिः शरैः । भीमसेनममेयात्मा प्रत्यविध्यत्स्तनान्तरे ॥"},
{"c": "6.50", "n": "63", "i": 29836, "v": "कलिङ्गबाणाभिहतस्तोत्त्रार्दित इव द्विपः । भीमसेनः प्रजज्वाल क्रोधेनाग्निरिवेन्धनैः ॥"},
{"c": "6.50", "n": "64", "i": 29837, "v": "अथाशोकः समादाय रथं हेमपरिष्कृतम् । भीमं संपादयामास रथेन रथसारथिः ॥"},
{"c": "6.50", "n": "65", "i": 29838, "v": "तमारुह्य रथं तूर्णं कौन्तेयः शत्रुसूदनः । कलिङ्गमभिदुद्राव तिष्ठ तिष्ठेति चाब्रवीत् ॥"},
{"c": "6.50", "n": "66", "i": 29839, "v": "ततः श्रुतायुर्बलवान्भीमाय निशिताञ्शरान् । प्रेषयामास संक्रुद्धो दर्शयन्पाणिलाघवम् ॥"},
{"c": "6.50", "n": "67", "i": 29840, "v": "स कार्मुकवरोत्सृष्टैर्नवभिर्निशितैः शरैः । समाहतो भृशं राजन्कलिङ्गेन महायशाः । संचुक्रुधे भृशं भीमो दण्डाहत इवोरगः ॥"},
{"c": "6.50", "n": "68", "i": 29841, "v": "क्रुद्धश्च चापमायम्य बलवद्बलिनां वरः । कलिङ्गमवधीत्पार्थो भीमः सप्तभिरायसैः ॥"},
{"c": "6.50", "n": "69", "i": 29842, "v": "क्षुराभ्यां चक्ररक्षौ च कलिङ्गस्य महाबलौ । सत्यदेवं च सत्यं च प्राहिणोद्यमसादनम् ॥"},
{"c": "6.50", "n": "70", "i": 29843, "v": "ततः पुनरमेयात्मा नाराचैर्निशितैस्त्रिभिः । केतुमन्तं रणे भीमोऽगमयद्यमसादनम् ॥"},
{"c": "6.50", "n": "71", "i": 29844, "v": "ततः कलिङ्गाः संक्रुद्धा भीमसेनममर्षणम् । अनीकैर्बहुसाहस्रैः क्षत्रियाः समवारयन् ॥"},
{"c": "6.50", "n": "72", "i": 29845, "v": "ततः शक्तिगदाखड्गतोमरर्ष्टिपरश्वधैः । कलिङ्गाश्च ततो राजन्भीमसेनमवाकिरन् ॥"},
{"c": "6.50", "n": "73", "i": 29846, "v": "संनिवार्य स तां घोरां शरवृष्टिं समुत्थिताम् । गदामादाय तरसा परिप्लुत्य महाबलः । भीमः सप्तशतान्वीराननयद्यमसादनम् ॥"},
{"c": "6.50", "n": "74", "i": 29847, "v": "पुनश्चैव द्विसाहस्रान्कलिङ्गानरिमर्दनः । प्राहिणोन्मृत्युलोकाय तदद्भुतमिवाभवत् ॥"},
{"c": "6.50", "n": "75", "i": 29848, "v": "एवं स तान्यनीकानि कलिङ्गानां पुनः पुनः । बिभेद समरे वीरः प्रेक्ष्य भीष्मं महाव्रतम् ॥"},
{"c": "6.50", "n": "76", "i": 29849, "v": "हतारोहाश्च मातङ्गाः पाण्डवेन महात्मना । विप्रजग्मुरनीकेषु मेघा वातहता इव । मृद्नन्तः स्वान्यनीकानि विनदन्तः शरातुराः ॥"},
{"c": "6.50", "n": "77", "i": 29850, "v": "ततो भीमो महाबाहुः शङ्खं प्राध्मापयद्बली । सर्वकालिङ्गसैन्यानां मनांसि समकम्पयत् ॥"},
{"c": "6.50", "n": "78", "i": 29851, "v": "मोहश्चापि कलिङ्गानामाविवेश परंतप । प्राकम्पन्त च सैन्यानि वाहनानि च सर्वशः ॥"},
{"c": "6.50", "n": "79", "i": 29852, "v": "भीमेन समरे राजन्गजेन्द्रेणेव सर्वतः । मार्गान्बहून्विचरता धावता च ततस्ततः । मुहुरुत्पतता चैव संमोहः समजायत ॥"},
{"c": "6.50", "n": "80", "i": 29853, "v": "भीमसेनभयत्रस्तं सैन्यं च समकम्पत । क्षोभ्यमाणमसंबाधं ग्राहेणेव महत्सरः ॥"},
{"c": "6.50", "n": "81", "i": 29854, "v": "त्रासितेषु च वीरेषु भीमेनाद्भुतकर्मणा । पुनरावर्तमानेषु विद्रवत्सु च संघशः ॥"},
{"c": "6.50", "n": "82", "i": 29855, "v": "सर्वकालिङ्गयोधेषु पाण्डूनां ध्वजिनीपतिः । अब्रवीत्स्वान्यनीकानि युध्यध्वमिति पार्षतः ॥"},
{"c": "6.50", "n": "83", "i": 29856, "v": "सेनापतिवचः श्रुत्वा शिखण्डिप्रमुखा गणाः । भीममेवाभ्यवर्तन्त रथानीकैः प्रहारिभिः ॥"},
{"c": "6.50", "n": "84", "i": 29857, "v": "धर्मराजश्च तान्सर्वानुपजग्राह पाण्डवः । महता मेघवर्णेन नागानीकेन पृष्ठतः ॥"},
{"c": "6.50", "n": "85", "i": 29858, "v": "एवं संचोद्य सर्वाणि स्वान्यनीकानि पार्षतः । भीमसेनस्य जग्राह पार्ष्णिं सत्पुरुषोचिताम् ॥"},
{"c": "6.50", "n": "86", "i": 29859, "v": "न हि पाञ्चालराजस्य लोके कश्चन विद्यते । भीमसात्यकयोरन्यः प्राणेभ्यः प्रियकृत्तमः ॥"},
{"c": "6.50", "n": "87", "i": 29860, "v": "सोऽपश्यत्तं कलिङ्गेषु चरन्तमरिसूदनम् । भीमसेनं महाबाहुं पार्षतः परवीरहा ॥"},
{"c": "6.50", "n": "88", "i": 29861, "v": "ननर्द बहुधा राजन्हृष्टश्चासीत्परंतपः । शङ्खं दध्मौ च समरे सिंहनादं ननाद च ॥"},
{"c": "6.50", "n": "89", "i": 29862, "v": "स च पारावताश्वस्य रथे हेमपरिष्कृते । कोविदारध्वजं दृष्ट्वा भीमसेनः समाश्वसत् ॥"},
{"c": "6.50", "n": "90", "i": 29863, "v": "धृष्टद्युम्नस्तु तं दृष्ट्वा कलिङ्गैः समभिद्रुतम् । भीमसेनममेयात्मा त्राणायाजौ समभ्ययात् ॥"},
{"c": "6.50", "n": "91", "i": 29864, "v": "तौ दूरात्सात्यकिर्दृष्ट्वा धृष्टद्युम्नवृकोदरौ । कलिङ्गान्समरे वीरौ योधयन्तौ मनस्विनौ ॥"},
{"c": "6.50", "n": "92", "i": 29865, "v": "स तत्र गत्वा शैनेयो जवेन जयतां वरः । पार्थपार्षतयोः पार्ष्णिं जग्राह पुरुषर्षभः ॥"},
{"c": "6.50", "n": "93", "i": 29866, "v": "स कृत्वा कदनं तत्र प्रगृहीतशरासनः । आस्थितो रौद्रमात्मानं जघान समरे परान् ॥", "md": "Having accomplished that fierce feat and grasping his bow, that hero encountered Bhurishravas as in that battle."},
{"c": "6.50", "n": "94", "i": 29867, "v": "कलिङ्गप्रभवां चैव मांसशोणितकर्दमाम् । रुधिरस्यन्दिनीं तत्र भीमः प्रावर्तयन्नदीम् ॥"},
{"c": "6.50", "n": "95", "i": 29868, "v": "अन्तरेण कलिङ्गानां पाण्डवानां च वाहिनीम् । संततार सुदुस्तारां भीमसेनो महाबलः ॥"},
{"c": "6.50", "n": "96", "i": 29869, "v": "भीमसेनं तथा दृष्ट्वा प्राक्रोशंस्तावका नृप । कालोऽयं भीमरूपेण कलिङ्गैः सह युध्यते ॥"},
{"c": "6.50", "n": "97", "i": 29870, "v": "ततः शांतनवो भीष्मः श्रुत्वा तं निनदं रणे । अभ्ययात्त्वरितो भीमं व्यूढानीकः समन्ततः ॥"},
{"c": "6.50", "n": "98", "i": 29871, "v": "तं सात्यकिर्भीमसेनो धृष्टद्युम्नश्च पार्षतः । अभ्यद्रवन्त भीष्मस्य रथं हेमपरिष्कृतम् ॥", "md": "So also the Pandava heroes, Prishata's son Dhrishtadyumna and others, rushed against Bhishma who then resembled Death with mouth wide open."},
{"c": "6.50", "n": "99", "i": 29872, "v": "परिवार्य च ते सर्वे गाङ्गेयं रभसं रणे । त्रिभिस्त्रिभिः शरैर्घोरैर्भीष्ममानर्छुरञ्जसा ॥"},
{"c": "6.50", "n": "100", "i": 29873, "v": "प्रत्यविध्यत तान्सर्वान्पिता देवव्रतस्तव । यतमानान्महेष्वासांस्त्रिभिस्त्रिभिरजिह्मगैः ॥"},
{"c": "6.50", "n": "101", "i": 29874, "v": "ततः शरसहस्रेण संनिवार्य महारथान् । हयान्काञ्चनसंनाहान्भीमस्य न्यहनच्छरैः ॥"},
{"c": "6.50", "n": "102", "i": 29875, "v": "हताश्वे तु रथे तिष्ठन्भीमसेनः प्रतापवान् । शक्तिं चिक्षेप तरसा गाङ्गेयस्य रथं प्रति ॥", "md": "Thereupon standing on that chariot of his of which the steeds were slain, that mighty carwarrior Shrutakarma, excited to the highest pitch of fury, hurled a great dart blazing like a fierce meteor."},
{"c": "6.50", "n": "103", "i": 29876, "v": "अप्राप्तामेव तां शक्तिं पिता देवव्रतस्तव । त्रिधा चिच्छेद समरे सा पृथिव्यामशीर्यत ॥"},
{"c": "6.50", "n": "104", "i": 29877, "v": "ततः शैक्यायसीं गुर्वीं प्रगृह्य बलवद्गदाम् । भीमसेनो रथात्तूर्णं पुप्लुवे मनुजर्षभ ॥"},
{"c": "6.50", "n": "105", "i": 29878, "v": "सात्यकोऽपि ततस्तूर्णं भीमस्य प्रियकाम्यया । सारथिं कुरुवृद्धस्य पातयामास सायकैः ॥"},
{"c": "6.50", "n": "106", "i": 29879, "v": "भीष्मस्तु निहते तस्मिन्सारथौ रथिनां वरः । वातायमानैस्तैरश्वैरपनीतो रणाजिरात् ॥"},
{"c": "6.50", "n": "107", "i": 29880, "v": "भीमसेनस्ततो राजन्नपनीते महाव्रते । प्रजज्वाल यथा वह्निर्दहन्कक्षमिवैधितः ॥"},
{"c": "6.50", "n": "108", "i": 29881, "v": "स हत्वा सर्वकालिङ्गान्सेनामध्ये व्यतिष्ठत । नैनमभ्युत्सहन्केचित्तावका भरतर्षभ ॥"},
{"c": "6.50", "n": "109", "i": 29882, "v": "धृष्टद्युम्नस्तमारोप्य स्वरथे रथिनां वरः । पश्यतां सर्वसैन्यानामपोवाह यशस्विनम् ॥", "md": "Thereupon Sutosoma, possessed of great prowess beholding Shrutakarma deprived of his chariot, took him up on his car even before the very eyes of the assembled host."},
{"c": "6.50", "n": "110", "i": 29883, "v": "संपूज्यमानः पाञ्चाल्यैर्मत्स्यैश्च भरतर्षभ । धृष्टद्युम्नं परिष्वज्य समेयादथ सात्यकिम् ॥"},
{"c": "6.50", "n": "111", "i": 29884, "v": "अथाब्रवीद्भीमसेनं सात्यकिः सत्यविक्रमः । प्रहर्षयन्यदुव्याघ्रो धृष्टद्युम्नस्य पश्यतः ॥"},
{"c": "6.50", "n": "112", "i": 29885, "v": "दिष्ट्या कलिङ्गराजश्च राजपुत्रश्च केतुमान् । शक्रदेवश्च कालिङ्गः कलिङ्गाश्च मृधे हताः ॥"},
{"c": "6.50", "n": "113", "i": 29886, "v": "स्वबाहुबलवीर्येण नागाश्वरथसंकुलः । महाव्यूहः कलिङ्गानामेकेन मृदितस्त्वया ॥"},
{"c": "6.50", "n": "114", "i": 29887, "v": "एवमुक्त्वा शिनेर्नप्ता दीर्घबाहुररिंदमः । रथाद्रथमभिद्रुत्य पर्यष्वजत पाण्डवम् ॥"},
{"c": "6.50", "n": "115", "i": 29888, "v": "ततः स्वरथमारुह्य पुनरेव महारथः । तावकानवधीत्क्रुद्धो भीमस्य बलमादधत् ॥"},
{"c": "6.51", "t": "संजय उवाच ।"},
{"c": "6.51", "n": "1", "i": 29889, "v": "गतापराह्णभूयिष्ठे तस्मिन्नहनि भारत । रथनागाश्वपत्तीनां सादिनां च महाक्षये ॥"},
{"c": "6.51", "n": "2", "i": 29890, "v": "द्रोणपुत्रेण शल्येन कृपेण च महात्मना । समसज्जत पाञ्चाल्यस्त्रिभिरेतैर्महारथैः ॥"},
{"c": "6.51", "n": "3", "i": 29891, "v": "स लोकविदितानश्वान्निजघान महाबलः । द्रौणेः पाञ्चालदायादः शितैर्दशभिराशुगैः ॥"},
{"c": "6.51", "n": "4", "i": 29892, "v": "ततः शल्यरथं तूर्णमास्थाय हतवाहनः । द्रौणिः पाञ्चालदायादमभ्यवर्षदथेषुभिः ॥"},
{"c": "6.51", "n": "5", "i": 29893, "v": "धृष्टद्युम्नं तु संसक्तं द्रौणिना दृश्य भारत । सौभद्रोऽभ्यपतत्तूर्णं विकिरन्निशिताञ्शरान् ॥"},
{"c": "6.51", "n": "6", "i": 29894, "v": "स शल्यं पञ्चविंशत्या कृपं च नवभिः शरैः । अश्वत्थामानमष्टाभिर्विव्याध पुरुषर्षभ ॥"},
{"c": "6.51", "n": "7", "i": 29895, "v": "आर्जुनिं तु ततस्तूर्णं द्रौणिर्विव्याध पत्रिणा । शल्यो द्वादशभिश्चैव कृपश्च निशितैस्त्रिभिः ॥"},
{"c": "6.51", "n": "8", "i": 29896, "v": "लक्ष्मणस्तव पौत्रस्तु तव पौत्रमवस्थितम् । अभ्यवर्तत संहृष्टस्ततो युद्धमवर्तत ॥"},
{"c": "6.51", "n": "9", "i": 29897, "v": "दौर्योधनिस्तु संक्रुद्धः सौभद्रं नवभिः शरैः । विव्याध समरे राजंस्तदद्भुतमिवाभवत् ॥"},
{"c": "6.51", "n": "10", "i": 29898, "v": "अभिमन्युस्तु संक्रुद्धो भ्रातरं भरतर्षभ । शरैः पञ्चाशता राजन्क्षिप्रहस्तोऽभ्यविध्यत ॥"},
{"c": "6.51", "n": "11", "i": 29899, "v": "लक्ष्मणोऽपि ततस्तस्य धनुश्चिच्छेद पत्रिणा । मुष्टिदेशे महाराज तत उच्चुक्रुशुर्जनाः ॥"},
{"c": "6.51", "n": "12", "i": 29900, "v": "तद्विहाय धनुश्छिन्नं सौभद्रः परवीरहा । अन्यदादत्तवांश्चित्रं कार्मुकं वेगवत्तरम् ॥"},
{"c": "6.51", "n": "13", "i": 29901, "v": "तौ तत्र समरे हृष्टौ कृतप्रतिकृतैषिणौ । अन्योन्यं विशिखैस्तीक्ष्णैर्जघ्नतुः पुरुषर्षभौ ॥"},
{"c": "6.51", "n": "14", "i": 29902, "v": "ततो दुर्योधनो राजा दृष्ट्वा पुत्रं महारथम् । पीडितं तव पौत्रेण प्रायात्तत्र जनेश्वरः ॥"},
{"c": "6.51", "n": "15", "i": 29903, "v": "संनिवृत्ते तव सुते सर्व एव जनाधिपाः । आर्जुनिं रथवंशेन समन्तात्पर्यवारयन् ॥"},
{"c": "6.51", "n": "16", "i": 29904, "v": "स तैः परिवृतः शूरैः शूरो युधि सुदुर्जयैः । न स्म विव्यथते राजन्कृष्णतुल्यपराक्रमः ॥"},
{"c": "6.51", "n": "17", "i": 29905, "v": "सौभद्रमथ संसक्तं तत्र दृष्ट्वा धनंजयः । अभिदुद्राव संक्रुद्धस्त्रातुकामः स्वमात्मजम् ॥"},
{"c": "6.51", "n": "18", "i": 29906, "v": "ततः सरथनागाश्वा भीष्मद्रोणपुरोगमाः । अभ्यवर्तन्त राजानः सहिताः सव्यसाचिनम् ॥"},
{"c": "6.51", "n": "19", "i": 29907, "v": "उद्धूतं सहसा भौमं नागाश्वरथसादिभिः । दिवाकरपथं प्राप्य रजस्तीव्रमदृश्यत ॥"},
{"c": "6.51", "n": "20", "i": 29908, "v": "तानि नागसहस्राणि भूमिपालशतानि च । तस्य बाणपथं प्राप्य नाभ्यवर्तन्त सर्वशः ॥"},
{"c": "6.51", "n": "21", "i": 29909, "v": "प्रणेदुः सर्वभूतानि बभूवुस्तिमिरा दिशः । कुरूणामनयस्तीव्रः समदृश्यत दारुणः ॥"},
{"c": "6.51", "n": "22", "i": 29910, "v": "नाप्यन्तरिक्षं न दिशो न भूमिर्न च भास्करः । प्रजज्ञे भरतश्रेष्ठ शरसंघैः किरीटिनः ॥"},
{"c": "6.51", "n": "23", "i": 29911, "v": "सादितध्वजनागास्तु हताश्वा रथिनो भृशम् । विप्रद्रुतरथाः केचिद्दृश्यन्ते रथयूथपाः ॥"},
{"c": "6.51", "n": "24", "i": 29912, "v": "विरथा रथिनश्चान्ये धावमानाः समन्ततः । तत्र तत्रैव दृश्यन्ते सायुधाः साङ्गदैर्भुजैः ॥"},
{"c": "6.51", "n": "25", "i": 29913, "v": "हयारोहा हयांस्त्यक्त्वा गजारोहाश्च दन्तिनः । अर्जुनस्य भयाद्राजन्समन्ताद्विप्रदुद्रुवुः ॥"},
{"c": "6.51", "n": "26", "i": 29914, "v": "रथेभ्यश्च गजेभ्यश्च हयेभ्यश्च नराधिपाः । पतिताः पात्यमानाश्च दृश्यन्तेऽर्जुनताडिताः ॥"},
{"c": "6.51", "n": "27", "i": 29915, "v": "सगदानुद्यतान्बाहून्सखड्गांश्च विशां पते । सप्रासांश्च सतूणीरान्सशरान्सशरासनान् ॥"},
{"c": "6.51", "n": "28", "i": 29916, "v": "साङ्कुशान्सपताकांश्च तत्र तत्रार्जुनो नृणाम् । निचकर्त शरैरुग्रै रौद्रं बिभ्रद्वपुस्तदा ॥"},
{"c": "6.51", "n": "29", "i": 29917, "v": "परिघाणां प्रवृद्धानां मुद्गराणां च मारिष । प्रासानां भिण्डिपालानां निस्त्रिंशानां च संयुगे ॥"},
{"c": "6.51", "n": "30", "i": 29918, "v": "परश्वधानां तीक्ष्णानां तोमराणां च भारत । वर्मणां चापविद्धानां कवचानां च भूतले ॥"},
{"c": "6.51", "n": "31", "i": 29919, "v": "ध्वजानां चर्मणां चैव व्यजनानां च सर्वशः । छत्राणां हेमदण्डानां चामराणां च भारत ॥"},
{"c": "6.51", "n": "32", "i": 29920, "v": "प्रतोदानां कशानां च योक्त्राणां चैव मारिष । राशयश्चात्र दृश्यन्ते विनिकीर्णा रणक्षितौ ॥"},
{"c": "6.51", "n": "33", "i": 29921, "v": "नासीत्तत्र पुमान्कश्चित्तव सैन्यस्य भारत । योऽर्जुनं समरे शूरं प्रत्युद्यायात्कथंचन ॥"},
{"c": "6.51", "n": "34", "i": 29922, "v": "यो यो हि समरे पार्थं प्रत्युद्याति विशां पते । स स वै विशिखैस्तीक्ष्णैः परलोकाय नीयते ॥"},
{"c": "6.51", "n": "35", "i": 29923, "v": "तेषु विद्रवमाणेषु तव योधेषु सर्वशः । अर्जुनो वासुदेवश्च दध्मतुर्वारिजोत्तमौ ॥"},
{"c": "6.51", "n": "36", "i": 29924, "v": "तत्प्रभग्नं बलं दृष्ट्वा पिता देवव्रतस्तव । अब्रवीत्समरे शूरं भारद्वाजं स्मयन्निव ॥"},
{"c": "6.51", "n": "37", "i": 29925, "v": "एष पाण्डुसुतो वीरः कृष्णेन सहितो बली । तथा करोति सैन्यानि यथा कुर्याद्धनंजयः ॥"},
{"c": "6.51", "n": "38", "i": 29926, "v": "न ह्येष समरे शक्यो जेतुमद्य कथंचन । यथास्य दृश्यते रूपं कालान्तकयमोपमम् ॥"},
{"c": "6.51", "n": "39", "i": 29927, "v": "न निवर्तयितुं चापि शक्येयं महती चमूः । अन्योन्यप्रेक्षया पश्य द्रवतीयं वरूथिनी ॥"},
{"c": "6.51", "n": "40", "i": 29928, "v": "एष चास्तं गिरिश्रेष्ठं भानुमान्प्रतिपद्यते । वपूंषि सर्वलोकस्य संहरन्निव सर्वथा ॥"},
{"c": "6.51", "n": "41", "i": 29929, "v": "तत्रावहारं संप्राप्तं मन्येऽहं पुरुषर्षभ । श्रान्ता भीताश्च नो योधा न योत्स्यन्ति कथंचन ॥"},
{"c": "6.51", "n": "42", "i": 29930, "v": "एवमुक्त्वा ततो भीष्मो द्रोणमाचार्यसत्तमम् । अवहारमथो चक्रे तावकानां महारथः ॥"},
{"c": "6.51", "n": "43", "i": 29931, "v": "ततोऽवहारः सैन्यानां तव तेषां च भारत । अस्तं गच्छति सूर्येऽभूत्संध्याकाले च वर्तति ॥"},
{"c": "6.52", "t": "संजय उवाच ।"},
{"c": "6.52", "n": "1", "i": 29932, "v": "प्रभातायां तु शर्वर्यां भीष्मः शांतनवस्ततः । अनीकान्यनुसंयाने व्यादिदेशाथ भारत ॥"},
{"c": "6.52", "n": "2", "i": 29933, "v": "गारुडं च महाव्यूहं चक्रे शांतनवस्तदा । पुत्राणां ते जयाकाङ्क्षी भीष्मः कुरुपितामहः ॥"},
{"c": "6.52", "n": "3", "i": 29934, "v": "गरुडस्य स्वयं तुण्डे पिता देवव्रतस्तव । चक्षुषी च भरद्वाजः कृतवर्मा च सात्वतः ॥"},
{"c": "6.52", "n": "4", "i": 29935, "v": "अश्वत्थामा कृपश्चैव शीर्षमास्तां यशस्विनौ । त्रिगर्तैर्मत्स्यकैकेयैर्वाटधानैश्च संयुतौ ॥"},
{"c": "6.52", "n": "5", "i": 29936, "v": "भूरिश्रवाः शलः शल्यो भगदत्तश्च मारिष । मद्रकाः सिन्धुसौवीरास्तथा पञ्चनदाश्च ये ॥"},
{"c": "6.52", "n": "6", "i": 29937, "v": "जयद्रथेन सहिता ग्रीवायां संनिवेशिताः । पृष्ठे दुर्योधनो राजा सोदरैः सानुगैर्वृतः ॥"},
{"c": "6.52", "n": "7", "i": 29938, "v": "विन्दानुविन्दावावन्त्यौ काम्बोजश्च शकैः सह । पुच्छमासन्महाराज शूरसेनाश्च सर्वशः ॥"},
{"c": "6.52", "n": "8", "i": 29939, "v": "मागधाश्च कलिङ्गाश्च दाशेरकगणैः सह । दक्षिणं पक्षमासाद्य स्थिता व्यूहस्य दंशिताः ॥"},
{"c": "6.52", "n": "9", "i": 29940, "v": "काननाश्च विकुञ्जाश्च मुक्ताः पुण्ड्राविषस्तथा । बृहद्बलेन सहिता वामं पक्षमुपाश्रिताः ॥"},
{"c": "6.52", "n": "10", "i": 29941, "v": "व्यूढं दृष्ट्वा तु तत्सैन्यं सव्यसाची परंतपः । धृष्टद्युम्नेन सहितः प्रत्यव्यूहत संयुगे । अर्धचन्द्रेण व्यूहेन व्यूहं तमतिदारुणम् ॥"},
{"c": "6.52", "n": "11", "i": 29942, "v": "दक्षिणं शृङ्गमास्थाय भीमसेनो व्यरोचत । नानाशस्त्रौघसंपन्नैर्नानादेश्यैर्नृपैर्वृतः ॥"},
{"c": "6.52", "n": "12", "i": 29943, "v": "तदन्वेव विराटश्च द्रुपदश्च महारथः । तदनन्तरमेवासीन्नीलो नीलायुधैः सह ॥"},
{"c": "6.52", "n": "13", "i": 29944, "v": "नीलादनन्तरं चैव धृष्टकेतुर्महारथः । चेदिकाशिकरूषैश्च पौरवैश्चाभिसंवृतः ॥"},
{"c": "6.52", "n": "14", "i": 29945, "v": "धृष्टद्युम्नः शिखण्डी च पाञ्चालाश्च प्रभद्रकाः । मध्ये सैन्यस्य महतः स्थिता युद्धाय भारत ॥"},
{"c": "6.52", "n": "15", "i": 29946, "v": "तथैव धर्मराजोऽपि गजानीकेन संवृतः । ततस्तु सात्यकी राजन्द्रौपद्याः पञ्च चात्मजाः ॥"},
{"c": "6.52", "n": "16", "i": 29947, "v": "अभिमन्युस्ततस्तूर्णमिरावांश्च ततः परम् । भैमसेनिस्ततो राजन्केकयाश्च महारथाः ॥"},
{"c": "6.52", "n": "17", "i": 29948, "v": "ततोऽभूद्द्विपदां श्रेष्ठो वामं पार्श्वमुपाश्रितः । सर्वस्य जगतो गोप्ता गोप्ता यस्य जनार्दनः ॥"},
{"c": "6.52", "n": "18", "i": 29949, "v": "एवमेतन्महाव्यूहं प्रत्यव्यूहन्त पाण्डवाः । वधार्थं तव पुत्राणां तत्पक्षं ये च संगताः ॥"},
{"c": "6.52", "n": "19", "i": 29950, "v": "ततः प्रववृते युद्धं व्यतिषक्तरथद्विपम् । तावकानां परेषां च निघ्नतामितरेतरम् ॥", "md": "Then between them and the foe, raged a fierce and dreadful combat in which cars and elephants got entangled together and in which the combatants (mercilessly) slew one another,"},
{"c": "6.52", "n": "20", "i": 29951, "v": "हयौघाश्च रथौघाश्च तत्र तत्र विशां पते । संपतन्तः स्म दृश्यन्ते निघ्नमानाः परस्परम् ॥"},
{"c": "6.52", "n": "21", "i": 29952, "v": "धावतां च रथौघानां निघ्नतां च पृथक्पृथक् । बभूव तुमुलः शब्दो विमिश्रो दुन्दुभिस्वनैः ॥"},
{"c": "6.52", "n": "22", "i": 29953, "v": "दिवस्पृङ्नरवीराणां निघ्नतामितरेतरम् । संप्रहारे सुतुमुले तव तेषां च भारत ॥"},
{"c": "6.53", "t": "संजय उवाच ।"},
{"c": "6.53", "n": "1", "i": 29954, "v": "ततो व्यूढेष्वनीकेषु तावकेष्वितरेषु च । धनंजयो रथानीकमवधीत्तव भारत । शरैरतिरथो युद्धे पातयन्रथयूथपान् ॥"},
{"c": "6.53", "n": "2", "i": 29955, "v": "ते वध्यमानाः पार्थेन कालेनेव युगक्षये । धार्तराष्ट्रा रणे यत्ताः पाण्डवान्प्रत्ययोधयन् । प्रार्थयाना यशो दीप्तं मृत्युं कृत्वा निवर्तनम् ॥"},
{"c": "6.53", "n": "3", "i": 29956, "v": "एकाग्रमनसो भूत्वा पाण्डवानां वरूथिनीम् । बभञ्जुर्बहुशो राजंस्ते चाभज्यन्त संयुगे ॥"},
{"c": "6.53", "n": "4", "i": 29957, "v": "द्रवद्भिरथ भग्नैश्च परिवर्तद्भिरेव च । पाण्डवैः कौरवैश्चैव न प्रज्ञायत किंचन ॥"},
{"c": "6.53", "n": "5", "i": 29958, "v": "उदतिष्ठद्रजो भौमं छादयानं दिवाकरम् । दिशः प्रतिदिशो वापि तत्र जज्ञुः कथंचन ॥"},
{"c": "6.53", "n": "6", "i": 29959, "v": "अनुमानेन संज्ञाभिर्नामगोत्रैश्च संयुगे । वर्तते स्म तदा युद्धं तत्र तत्र विशां पते ॥"},
{"c": "6.53", "n": "7", "i": 29960, "v": "न व्यूहो भिद्यते तत्र कौरवाणां कथंचन । रक्षितः सत्यसंधेन भारद्वाजेन धीमता ॥"},
{"c": "6.53", "n": "8", "i": 29961, "v": "तथैव पाण्डवेयानां रक्षितः सव्यसाचिना । नाभिद्यत महाव्यूहो भीमेन च सुरक्षितः ॥"},
{"c": "6.53", "n": "9", "i": 29962, "v": "सेनाग्रादभिनिष्पत्य प्रायुध्यंस्तत्र मानवाः । उभयोः सेनयो राजन्व्यतिषक्तरथद्विपाः ॥"},
{"c": "6.53", "n": "10", "i": 29963, "v": "हयारोहैर्हयारोहाः पात्यन्ते स्म महाहवे । ऋष्टिभिर्विमलाग्राभिः प्रासैरपि च संयुगे ॥"},
{"c": "6.53", "n": "11", "i": 29964, "v": "रथी रथिनमासाद्य शरैः कनकभूषणैः । पातयामास समरे तस्मिन्नतिभयंकरे ॥"},
{"c": "6.53", "n": "12", "i": 29965, "v": "गजारोहा गजारोहान्नाराचशरतोमरैः । संसक्ताः पातयामासुस्तव तेषां च संघशः ॥"},
{"c": "6.53", "n": "13", "i": 29966, "v": "पत्तिसंघा रणे पत्तीन्भिण्डिपालपरश्वधैः । न्यपातयन्त संहृष्टाः परस्परकृतागसः ॥"},
{"c": "6.53", "n": "14", "i": 29967, "v": "पदाती रथिनं संख्ये रथी चापि पदातिनम् । न्यपातयच्छितैः शस्त्रैः सेनयोरुभयोरपि ॥"},
{"c": "6.53", "n": "15", "i": 29968, "v": "गजारोहा हयारोहान्पातयां चक्रिरे तदा । हयारोहा गजस्थांश्च तदद्भुतमिवाभवत् ॥"},
{"c": "6.53", "n": "16", "i": 29969, "v": "गजारोहवरैश्चापि तत्र तत्र पदातयः । पातिताः समदृश्यन्त तैश्चापि गजयोधिनः ॥"},
{"c": "6.53", "n": "17", "i": 29970, "v": "पत्तिसंघा हयारोहैः सादिसंघाश्च पत्तिभिः । पात्यमाना व्यदृश्यन्त शतशोऽथ सहस्रशः ॥"},
{"c": "6.53", "n": "18", "i": 29971, "v": "ध्वजैस्तत्रापविद्धैश्च कार्मुकैस्तोमरैस्तथा । प्रासैस्तथा गदाभिश्च परिघैः कम्पनैस्तथा ॥"},
{"c": "6.53", "n": "19", "i": 29972, "v": "शक्तिभिः कवचैश्चित्रैः कणपैरङ्कुशैरपि । निस्त्रिंशैर्विमलैश्चापि स्वर्णपुङ्खैः शरैस्तथा ॥"},
{"c": "6.53", "n": "20", "i": 29973, "v": "परिस्तोमैः कुथाभिश्च कम्बलैश्च महाधनैः । भूर्भाति भरतश्रेष्ठ स्रग्दामैरिव चित्रिता ॥"},
{"c": "6.53", "n": "21", "i": 29974, "v": "नराश्वकायैः पतितैर्दन्तिभिश्च महाहवे । अगम्यरूपा पृथिवी मांसशोणितकर्दमा ॥"},
{"c": "6.53", "n": "22", "i": 29975, "v": "प्रशशाम रजो भौमं व्युक्षितं रणशोणितैः । दिशश्च विमलाः सर्वाः संबभूवुर्जनेश्वर ॥"},
{"c": "6.53", "n": "23", "i": 29976, "v": "उत्थितान्यगणेयानि कबन्धानि समन्ततः । चिह्नभूतानि जगतो विनाशार्थाय भारत ॥"},
{"c": "6.53", "n": "24", "i": 29977, "v": "तस्मिन्युद्धे महारौद्रे वर्तमाने सुदारुणे । प्रत्यदृश्यन्त रथिनो धावमानाः समन्ततः ॥"},
{"c": "6.53", "n": "25", "i": 29978, "v": "ततो द्रोणश्च भीष्मश्च सैन्धवश्च जयद्रथः । पुरुमित्रो विकर्णश्च शकुनिश्चापि सौबलः ॥"},
{"c": "6.53", "n": "26", "i": 29979, "v": "एते समरदुर्धर्षाः सिंहतुल्यपराक्रमाः । पाण्डवानामनीकानि बभञ्जुः स्म पुनः पुनः ॥"},
{"c": "6.53", "n": "27", "i": 29980, "v": "तथैव भीमसेनोऽपि राक्षसश्च घटोत्कचः । सात्यकिश्चेकितानश्च द्रौपदेयाश्च भारत ॥"},
{"c": "6.53", "n": "28", "i": 29981, "v": "तावकांस्तव पुत्रांश्च सहितान्सर्वराजभिः । द्रावयामासुराजौ ते त्रिदशा दानवानिव ॥", "md": "Your sons and the warriors of your party, together with the (assembled) monarchs then, began to bewail saying 'Karna' they also said 'It is time for you to come.'"},
{"c": "6.53", "n": "29", "i": 29982, "v": "तथा ते समरेऽन्योन्यं निघ्नन्तः क्षत्रियर्षभाः । रक्तोक्षिता घोररूपा विरेजुर्दानवा इव ॥"},
{"c": "6.53", "n": "30", "i": 29983, "v": "विनिर्जित्य रिपून्वीराः सेनयोरुभयोरपि । व्यदृश्यन्त महामात्रा ग्रहा इव नभस्तले ॥"},
{"c": "6.53", "n": "31", "i": 29984, "v": "ततो रथसहस्रेण पुत्रो दुर्योधनस्तव । अभ्ययात्पाण्डवान्युद्धे राक्षसं च घटोत्कचम् ॥"},
{"c": "6.53", "n": "32", "i": 29985, "v": "तथैव पाण्डवाः सर्वे महत्या सेनया सह । द्रोणभीष्मौ रणे शूरौ प्रत्युद्ययुररिंदमौ ॥"},
{"c": "6.53", "n": "33", "i": 29986, "v": "किरीटी तु ययौ क्रुद्धः समर्थान्पार्थिवोत्तमान् । आर्जुनिः सात्यकिश्चैव ययतुः सौबलं बलम् ॥"},
{"c": "6.53", "n": "34", "i": 29987, "v": "ततः प्रववृते भूयः संग्रामो लोमहर्षणः । तावकानां परेषां च समरे विजिगीषताम् ॥", "md": "Then commenced a sanguinary engagement between your warriors and those of the Pandavas, in which blood flowed like streams of water."},
{"c": "6.54", "t": "संजय उवाच ।"},
{"c": "6.54", "n": "1", "i": 29988, "v": "ततस्ते पार्थिवाः क्रुद्धाः फल्गुनं वीक्ष्य संयुगे । रथैरनेकसाहस्रैः समन्तात्पर्यवारयन् ॥"},
{"c": "6.54", "n": "2", "i": 29989, "v": "अथैनं रथवृन्देन कोष्टकीकृत्य भारत । शरैः सुबहुसाहस्रैः समन्तादभ्यवारयन् ॥"},
{"c": "6.54", "n": "3", "i": 29990, "v": "शक्तीश्च विमलास्तीक्ष्णा गदाश्च परिघैः सह । प्रासान्परश्वधांश्चैव मुद्गरान्मुसलानपि । चिक्षिपुः समरे क्रुद्धाः फल्गुनस्य रथं प्रति ॥"},
{"c": "6.54", "n": "4", "i": 29991, "v": "शस्त्राणामथ तां वृष्टिं शलभानामिवायतिम् । रुरोध सर्वतः पार्थः शरैः कनकभूषणैः ॥"},
{"c": "6.54", "n": "5", "i": 29992, "v": "तत्र तल्लाघवं दृष्ट्वा बीभत्सोरतिमानुषम् । देवदानवगन्धर्वाः पिशाचोरगराक्षसाः । साधु साध्विति राजेन्द्र फल्गुनं प्रत्यपूजयन् ॥"},
{"c": "6.54", "n": "6", "i": 29993, "v": "सात्यकिं चाभिमन्युं च महत्या सेनया सह । गान्धाराः समरे शूरा रुरुधुः सहसौबलाः ॥"},
{"c": "6.54", "n": "7", "i": 29994, "v": "तत्र सौबलकाः क्रुद्धा वार्ष्णेयस्य रथोत्तमम् । तिलशश्चिच्छिदुः क्रोधाच्छस्त्रैर्नानाविधैर्युधि ॥"},
{"c": "6.54", "n": "8", "i": 29995, "v": "सात्यकिस्तु रथं त्यक्त्वा वर्तमाने महाभये । अभिमन्यो रथं तूर्णमारुरोह परंतपः ॥"},
{"c": "6.54", "n": "9", "i": 29996, "v": "तावेकरथसंयुक्तौ सौबलेयस्य वाहिनीम् । व्यधमेतां शितैस्तूर्णं शरैः संनतपर्वभिः ॥"},
{"c": "6.54", "n": "10", "i": 29997, "v": "द्रोणभीष्मौ रणे यत्तौ धर्मराजस्य वाहिनीम् । नाशयेतां शरैस्तीक्ष्णैः कङ्कपत्रपरिच्छदैः ॥"},
{"c": "6.54", "n": "11", "i": 29998, "v": "ततो धर्मसुतो राजा माद्रीपुत्रौ च पाण्डवौ । मिषतां सर्वसैन्यानां द्रोणानीकमुपाद्रवन् ॥"},
{"c": "6.54", "n": "12", "i": 29999, "v": "तत्रासीत्सुमहद्युद्धं तुमुलं लोमहर्षणम् । यथा देवासुरं युद्धं पूर्वमासीत्सुदारुणम् ॥"},
{"c": "6.54", "n": "13", "i": 30000, "v": "कुर्वाणौ तु महत्कर्म भीमसेनघटोत्कचौ । दुर्योधनस्ततोऽभ्येत्य तावुभावभ्यवारयत् ॥"},
{"c": "6.54", "n": "14", "i": 30001, "v": "तत्राद्भुतमपश्याम हैडिम्बस्य पराक्रमम् । अतीत्य पितरं युद्धे यदयुध्यत भारत ॥"},
{"c": "6.54", "n": "15", "i": 30002, "v": "भीमसेनस्तु संक्रुद्धो दुर्योधनममर्षणम् । हृद्यविध्यत्पृषत्केन प्रहसन्निव पाण्डवः ॥"},
{"c": "6.54", "n": "16", "i": 30003, "v": "ततो दुर्योधनो राजा प्रहारवरमोहितः । निषसाद रथोपस्थे कश्मलं च जगाम ह ॥"},
{"c": "6.54", "n": "17", "i": 30004, "v": "तं विसंज्ञमथो ज्ञात्वा त्वरमाणोऽस्य सारथिः । अपोवाह रणाद्राजंस्ततः सैन्यमभिद्यत ॥"},
{"c": "6.54", "n": "18", "i": 30005, "v": "ततस्तां कौरवीं सेनां द्रवमाणां समन्ततः । निघ्नन्भीमः शरैस्तीक्ष्णैरनुवव्राज पृष्ठतः ॥"},
{"c": "6.54", "n": "19", "i": 30006, "v": "पार्षतश्च रथश्रेष्ठो धर्मपुत्रश्च पाण्डवः । द्रोणस्य पश्यतः सैन्यं गाङ्गेयस्य च पश्यतः । जघ्नतुर्विशिखैस्तीक्ष्णैः परानीकविशातनैः ॥"},
{"c": "6.54", "n": "20", "i": 30007, "v": "द्रवमाणं तु तत्सैन्यं तव पुत्रस्य संयुगे । नाशक्नुतां वारयितुं भीष्मद्रोणौ महारथौ ॥"},
{"c": "6.54", "n": "21", "i": 30008, "v": "वार्यमाणं हि भीष्मेण द्रोणेन च विशां पते । विद्रवत्येव तत्सैन्यं पश्यतोर्द्रोणभीष्मयोः ॥"},
{"c": "6.54", "n": "22", "i": 30009, "v": "ततो रथसहस्रेषु विद्रवत्सु ततस्ततः । तावास्थितावेकरथं सौभद्रशिनिपुंगवौ । सौबलीं समरे सेनां शातयेतां समन्ततः ॥"},
{"c": "6.54", "n": "23", "i": 30010, "v": "शुशुभाते तदा तौ तु शैनेयकुरुपुंगवौ । अमावास्यां गतौ यद्वत्सोमसूर्यौ नभस्तले ॥"},
{"c": "6.54", "n": "24", "i": 30011, "v": "अर्जुनस्तु ततः क्रुद्धस्तव सैन्यं विशां पते । ववर्ष शरवर्षेण धाराभिरिव तोयदः ॥"},
{"c": "6.54", "n": "25", "i": 30012, "v": "वध्यमानं ततस्तत्तु शरैः पार्थस्य संयुगे । दुद्राव कौरवं सैन्यं विषादभयकम्पितम् ॥"},
{"c": "6.54", "n": "26", "i": 30013, "v": "द्रवतस्तान्समालोक्य भीष्मद्रोणौ महारथौ । न्यवारयेतां संरब्धौ दुर्योधनहितैषिणौ ॥"},
{"c": "6.54", "n": "27", "i": 30014, "v": "ततो दुर्योधनो राजा समाश्वस्य विशां पते । न्यवर्तयत तत्सैन्यं द्रवमाणं समन्ततः ॥"},
{"c": "6.54", "n": "28", "i": 30015, "v": "यत्र यत्र सुतं तुभ्यं यो यः पश्यति भारत । तत्र तत्र न्यवर्तन्त क्षत्रियाणां महारथाः ॥"},
{"c": "6.54", "n": "29", "i": 30016, "v": "तान्निवृत्तान्समीक्ष्यैव ततोऽन्येऽपीतरे जनाः । अन्योन्यस्पर्धया राजँल्लज्जयान्येऽवतस्थिरे ॥"},
{"c": "6.54", "n": "30", "i": 30017, "v": "पुनरावर्ततां तेषां वेग आसीद्विशां पते । पूर्यतः सागरस्येव चन्द्रस्योदयनं प्रति ॥"},
{"c": "6.54", "n": "31", "i": 30018, "v": "संनिवृत्तांस्ततस्तांस्तु दृष्ट्वा राजा सुयोधनः । अब्रवीत्त्वरितो गत्वा भीष्मं शांतनवं वचः ॥"},
{"c": "6.54", "n": "32", "i": 30019, "v": "पितामह निबोधेदं यत्त्वा वक्ष्यामि भारत । नानुरूपमहं मन्ये त्वयि जीवति कौरव ॥"},
{"c": "6.54", "n": "33", "i": 30020, "v": "द्रोणे चास्त्रविदां श्रेष्ठे सपुत्रे ससुहृज्जने । कृपे चैव महेष्वासे द्रवतीयं वरूथिनी ॥"},
{"c": "6.54", "n": "34", "i": 30021, "v": "न पाण्डवाः प्रतिबलास्तव राजन्कथंचन । तथा द्रोणस्य संग्रामे द्रौणेश्चैव कृपस्य च ॥"},
{"c": "6.54", "n": "35", "i": 30022, "v": "अनुग्राह्याः पाण्डुसुता नूनं तव पितामह । यथेमां क्षमसे वीर वध्यमानां वरूथिनीम् ॥"},
{"c": "6.54", "n": "36", "i": 30023, "v": "सोऽस्मि वाच्यस्त्वया राजन्पूर्वमेव समागमे । न योत्स्ये पाण्डवान्संख्ये नापि पार्षतसात्यकी ॥"},
{"c": "6.54", "n": "37", "i": 30024, "v": "श्रुत्वा तु वचनं तुभ्यमाचार्यस्य कृपस्य च । कर्णेन सहितः कृत्यं चिन्तयानस्तदैव हि ॥"},
{"c": "6.54", "n": "38", "i": 30025, "v": "यदि नाहं परित्याज्यो युवाभ्यामिह संयुगे । विक्रमेणानुरूपेण युध्येतां पुरुषर्षभौ ॥"},
{"c": "6.54", "n": "39", "i": 30026, "v": "एतच्छ्रुत्वा वचो भीष्मः प्रहसन्वै मुहुर्मुहुः । अब्रवीत्तनयं तुभ्यं क्रोधादुद्वृत्य चक्षुषी ॥"},
{"c": "6.54", "n": "40", "i": 30027, "v": "बहुशो हि मया राजंस्तथ्यमुक्तं हितं वचः । अजेयाः पाण्डवा युद्धे देवैरपि सवासवैः ॥"},
{"c": "6.54", "n": "41", "i": 30028, "v": "यत्तु शक्यं मया कर्तुं वृद्धेनाद्य नृपोत्तम । करिष्यामि यथाशक्ति प्रेक्षेदानीं सबान्धवः ॥"},
{"c": "6.54", "n": "42", "i": 30029, "v": "अद्य पाण्डुसुतान्सर्वान्ससैन्यान्सह बन्धुभिः । मिषतो वारयिष्यामि सर्वलोकस्य पश्यतः ॥"},
{"c": "6.54", "n": "43", "i": 30030, "v": "एवमुक्ते तु भीष्मेण पुत्रास्तव जनेश्वर । दध्मुः शङ्खान्मुदा युक्ता भेरीश्च जघ्निरे भृशम् ॥"},
{"c": "6.54", "n": "44", "i": 30031, "v": "पाण्डवापि ततो राजञ्श्रुत्वा तं निनदं महत् । दध्मुः शङ्खांश्च भेरीश्च मुरजांश्च व्यनादयन् ॥"},
{"c": "6.55", "t": "धृतराष्ट्र उवाच ।"},
{"c": "6.55", "n": "1", "i": 30032, "v": "प्रतिज्ञाते तु भीष्मेण तस्मिन्युद्धे सुदारुणे । क्रोधितो मम पुत्रेण दुःखितेन विशेषतः ॥"},
{"c": "6.55", "n": "2", "i": 30033, "v": "भीष्मः किमकरोत्तत्र पाण्डवेयेषु संजय । पितामहे वा पाञ्चालास्तन्ममाचक्ष्व संजय ॥"},
{"c": "6.55", "t": "संजय उवाच ।"},
{"c": "6.55", "n": "3", "i": 30034, "v": "गतपूर्वाह्णभूयिष्ठे तस्मिन्नहनि भारत । जयं प्राप्तेषु हृष्टेषु पाण्डवेषु महात्मसु ॥"},
{"c": "6.55", "n": "4", "i": 30035, "v": "सर्वधर्मविशेषज्ञः पिता देवव्रतस्तव । अभ्ययाज्जवनैरश्वैः पाण्डवानामनीकिनीम् । महत्या सेनया गुप्तस्तव पुत्रैश्च सर्वशः ॥"},
{"c": "6.55", "n": "5", "i": 30036, "v": "प्रावर्तत ततो युद्धं तुमुलं लोमहर्षणम् । अस्माकं पाण्डवैः सार्धमनयात्तव भारत ॥", "md": "Then raged a dreadful and hair-stirring battle, between the Pandavas and the Kurus, as also between Drona and the Panchalas."},
{"c": "6.55", "n": "6", "i": 30037, "v": "धनुषां कूजतां तत्र तलानां चाभिहन्यताम् । महान्समभवच्छब्दो गिरीणामिव दीर्यताम् ॥"},
{"c": "6.55", "n": "7", "i": 30038, "v": "तिष्ठ स्थितोऽस्मि विद्ध्येनं निवर्तस्व स्थिरो भव । स्थितोऽस्मि प्रहरस्वेति शब्दाः श्रूयन्त सर्वशः ॥"},
{"c": "6.55", "n": "8", "i": 30039, "v": "काञ्चनेषु तनुत्रेषु किरीटेषु ध्वजेषु च । शिलानामिव शैलेषु पतितानामभूत्स्वनः ॥"},
{"c": "6.55", "n": "9", "i": 30040, "v": "पतितान्युत्तमाङ्गानि बाहवश्च विभूषिताः । व्यचेष्टन्त महीं प्राप्य शतशोऽथ सहस्रशः ॥"},
{"c": "6.55", "n": "10", "i": 30041, "v": "हृतोत्तमाङ्गाः केचित्तु तथैवोद्यतकार्मुकाः । प्रगृहीतायुधाश्चापि तस्थुः पुरुषसत्तमाः ॥"},
{"c": "6.55", "n": "11", "i": 30042, "v": "प्रावर्तत महावेगा नदी रुधिरवाहिनी । मातङ्गाङ्गशिलारौद्रा मांसशोणितकर्दमा ॥"},
{"c": "6.55", "n": "12", "i": 30043, "v": "वराश्वनरनागानां शरीरप्रभवा तदा । परलोकार्णवमुखी गृध्रगोमायुमोदिनी ॥"},
{"c": "6.55", "n": "13", "i": 30044, "v": "न दृष्टं न श्रुतं चापि युद्धमेतादृशं नृप । यथा तव सुतानां च पाण्डवानां च भारत ॥"},
{"c": "6.55", "n": "14", "i": 30045, "v": "नासीद्रथपथस्तत्र योधैर्युधि निपातितैः । गजैश्च पतितैर्नीलैर्गिरिशृङ्गैरिवावृतम् ॥"},
{"c": "6.55", "n": "15", "i": 30046, "v": "विकीर्णैः कवचैश्चित्रैर्ध्वजैश्छत्रैश्च मारिष । शुशुभे तद्रणस्थानं शरदीव नभस्तलम् ॥"},
{"c": "6.55", "n": "16", "i": 30047, "v": "विनिर्भिन्नाः शरैः केचिदन्तपीडाविकर्षिणः । अभीताः समरे शत्रूनभ्यधावन्त दंशिताः ॥"},
{"c": "6.55", "n": "17", "i": 30048, "v": "तात भ्रातः सखे बन्धो वयस्य मम मातुल । मा मां परित्यजेत्यन्ये चुक्रुशुः पतिता रणे ॥"},
{"c": "6.55", "n": "18", "i": 30049, "v": "आधावाभ्येहि मा गच्छ किं भीतोऽसि क्व यास्यसि । स्थितोऽहं समरे मा भैरिति चान्ये विचुक्रुशुः ॥"},
{"c": "6.55", "n": "19", "i": 30050, "v": "तत्र भीष्मः शांतनवो नित्यं मण्डलकार्मुकः । मुमोच बाणान्दीप्ताग्रानहीनाशीविषानिव ॥"},
{"c": "6.55", "n": "20", "i": 30051, "v": "शरैरेकायनीकुर्वन्दिशः सर्वा यतव्रतः । जघान पाण्डवरथानादिश्यादिश्य भारत ॥"},
{"c": "6.55", "n": "21", "i": 30052, "v": "स नृत्यन्वै रथोपस्थे दर्शयन्पाणिलाघवम् । अलातचक्रवद्राजंस्तत्र तत्र स्म दृश्यते ॥"},
{"c": "6.55", "n": "22", "i": 30053, "v": "तमेकं समरे शूरं पाण्डवाः सृञ्जयास्तथा । अनेकशतसाहस्रं समपश्यन्त लाघवात् ॥"},
{"c": "6.55", "n": "23", "i": 30054, "v": "मायाकृतात्मानमिव भीष्मं तत्र स्म मेनिरे । पूर्वस्यां दिशि तं दृष्ट्वा प्रतीच्यां ददृशुर्जनाः ॥"},
{"c": "6.55", "n": "24", "i": 30055, "v": "उदीच्यां चैनमालोक्य दक्षिणस्यां पुनः प्रभो । एवं स समरे वीरो गाङ्गेयः प्रत्यदृश्यत ॥"},
{"c": "6.55", "n": "25", "i": 30056, "v": "न चैनं पाण्डवेयानां कश्चिच्छक्नोति वीक्षितुम् । विशिखानेव पश्यन्ति भीष्मचापच्युतान्बहून् ॥", "md": "O Bharata, as the Danavas were unable to look at the great Indra, so none among ti army of the sons of Pandu, was able to look his wrathful self (Drona) in battle."},
{"c": "6.55", "n": "26", "i": 30057, "v": "कुर्वाणं समरे कर्म सूदयानं च वाहिनीम् । व्याक्रोशन्त रणे तत्र वीरा बहुविधं बहु । अमानुषेण रूपेण चरन्तं पितरं तव ॥"},
{"c": "6.55", "n": "27", "i": 30058, "v": "शलभा इव राजानः पतन्ति विधिचोदिताः । भीष्माग्निमभि संक्रुद्धं विनाशाय सहस्रशः ॥"},
{"c": "6.55", "n": "28", "i": 30059, "v": "न हि मोघः शरः कश्चिदासीद्भीष्मस्य संयुगे । नरनागाश्वकायेषु बहुत्वाल्लघुवेधिनः ॥"},
{"c": "6.55", "n": "29", "i": 30060, "v": "भिनत्त्येकेन बाणेन सुमुक्तेन पतत्रिणा । गजकङ्कटसंनाहं वज्रेणेवाचलोत्तमम् ॥"},
{"c": "6.55", "n": "30", "i": 30061, "v": "द्वौ त्रीनपि गजारोहान्पिण्डितान्वर्मितानपि । नाराचेन सुतीक्ष्णेन निजघान पिता तव ॥"},
{"c": "6.55", "n": "31", "i": 30062, "v": "यो यो भीष्मं नरव्याघ्रमभ्येति युधि कश्चन । मुहूर्तदृष्टः स मया पातितो भुवि दृश्यते ॥"},
{"c": "6.55", "n": "32", "i": 30063, "v": "एवं सा धर्मराजस्य वध्यमाना महाचमूः । भीष्मेणातुलवीर्येण व्यशीर्यत सहस्रधा ॥"},
{"c": "6.55", "n": "33", "i": 30064, "v": "प्रकीर्यत महासेना शरवर्षाभितापिता । पश्यतो वासुदेवस्य पार्थस्य च महात्मनः ॥"},
{"c": "6.55", "n": "34", "i": 30065, "v": "यतमानापि ते वीरा द्रवमाणान्महारथान् । नाशक्नुवन्वारयितुं भीष्मबाणप्रपीडिताः ॥"},
{"c": "6.55", "n": "35", "i": 30066, "v": "महेन्द्रसमवीर्येण वध्यमाना महाचमूः । अभज्यत महाराज न च द्वौ सह धावतः ॥"},
{"c": "6.55", "n": "36", "i": 30067, "v": "आविद्धनरनागाश्वं पतितध्वजकूबरम् । अनीकं पाण्डुपुत्राणां हाहाभूतमचेतनम् ॥"},
{"c": "6.55", "n": "37", "i": 30068, "v": "जघानात्र पिता पुत्रं पुत्रश्च पितरं तथा । प्रियं सखायं चाक्रन्दे सखा दैवबलात्कृतः ॥", "md": "In that battle, father slew his son and son slew his father, thus raged the fierce fight in which nothing could be distinguished. a"},
{"c": "6.55", "n": "38", "i": 30069, "v": "विमुच्य कवचानन्ये पाण्डुपुत्रस्य सैनिकाः । प्रकीर्य केशान्धावन्तः प्रत्यदृश्यन्त भारत ॥"},
{"c": "6.55", "n": "39", "i": 30070, "v": "तद्गोकुलमिवोद्भ्रान्तमुद्भ्रान्तरथयूथपम् । ददृशे पाण्डुपुत्रस्य सैन्यमार्तस्वरं तदा ॥"},
{"c": "6.55", "n": "40", "i": 30071, "v": "प्रभज्यमानं तत्सैन्यं दृष्ट्वा देवकिनन्दनः । उवाच पार्थं बीभत्सुं निगृह्य रथमुत्तमम् ॥"},
{"c": "6.55", "n": "41", "i": 30072, "v": "अयं स कालः संप्राप्तः पार्थ यः काङ्क्षितस्त्वया । प्रहरास्मै नरव्याघ्र न चेन्मोहाद्विमुह्यसे ॥"},
{"c": "6.55", "n": "42", "i": 30073, "v": "यत्त्वया कथितं वीर पुरा राज्ञां समागमे । भीष्मद्रोणमुखान्सर्वान्धार्तराष्ट्रस्य सैनिकान् ॥"},
{"c": "6.55", "n": "43", "i": 30074, "v": "सानुबन्धान्हनिष्यामि ये मां योत्स्यन्ति संयुगे । इति तत्कुरु कौन्तेय सत्यं वाक्यमरिंदम ॥"},
{"c": "6.55", "n": "44", "i": 30075, "v": "बीभत्सो पश्य सैन्यं स्वं भज्यमानं समन्ततः । द्रवतश्च महीपालान्सर्वान्यौधिष्ठिरे बले ॥"},
{"c": "6.55", "n": "45", "i": 30076, "v": "दृष्ट्वा हि समरे भीष्मं व्यात्ताननमिवान्तकम् । भयार्ताः संप्रणश्यन्ति सिंहं क्षुद्रमृगा इव ॥"},
{"c": "6.55", "n": "46", "i": 30077, "v": "एवमुक्तः प्रत्युवाच वासुदेवं धनंजयः । चोदयाश्वान्यतो भीष्मो विगाह्यैतद्बलार्णवम् ॥"},
{"c": "6.55", "n": "47", "i": 30078, "v": "ततोऽश्वान्रजतप्रख्यांश्चोदयामास माधवः । यतो भीष्मरथो राजन्दुष्प्रेक्ष्यो रश्मिमानिव ॥"},
{"c": "6.55", "n": "48", "i": 30079, "v": "ततस्तत्पुनरावृत्तं युधिष्ठिरबलं महत् । दृष्ट्वा पार्थं महाबाहुं भीष्मायोद्यन्तमाहवे ॥"},
{"c": "6.55", "n": "49", "i": 30080, "v": "ततो भीष्मः कुरुश्रेष्ठः सिंहवद्विनदन्मुहुः । धनंजयरथं तूर्णं शरवर्षैरवाकिरत् ॥"},
{"c": "6.55", "n": "50", "i": 30081, "v": "क्षणेन स रथस्तस्य सहयः सहसारथिः । शरवर्षेण महता संछन्नो न प्रकाशते ॥"},
{"c": "6.55", "n": "51", "i": 30082, "v": "वासुदेवस्त्वसंभ्रान्तो धैर्यमास्थाय सत्त्ववान् । चोदयामास तानश्वान्वितुन्नान्भीष्मसायकैः ॥"},
{"c": "6.55", "n": "52", "i": 30083, "v": "ततः पार्थो धनुर्गृह्य दिव्यं जलदनिस्वनम् । पातयामास भीष्मस्य धनुश्छित्त्वा त्रिभिः शरैः ॥"},
{"c": "6.55", "n": "53", "i": 30084, "v": "स च्छिन्नधन्वा कौरव्यः पुनरन्यन्महद्धनुः । निमेषान्तरमात्रेण सज्यं चक्रे पिता तव ॥"},
{"c": "6.55", "n": "54", "i": 30085, "v": "विचकर्ष ततो दोर्भ्यां धनुर्जलदनिस्वनम् । अथास्य तदपि क्रुद्धश्चिच्छेद धनुरर्जुनः ॥"},
{"c": "6.55", "n": "55", "i": 30086, "v": "तस्य तत्पूजयामास लाघवं शंतनोः सुतः । साधु पार्थ महाबाहो साधु भो पाण्डुनन्दन ॥"},
{"c": "6.55", "n": "56", "i": 30087, "v": "त्वय्येवैतद्युक्तरूपं महत्कर्म धनंजय । प्रीतोऽस्मि सुदृढं पुत्र कुरु युद्धं मया सह ॥"},
{"c": "6.55", "n": "57", "i": 30088, "v": "इति पार्थं प्रशस्याथ प्रगृह्यान्यन्महद्धनुः । मुमोच समरे वीरः शरान्पार्थरथं प्रति ॥"},
{"c": "6.55", "n": "58", "i": 30089, "v": "अदर्शयद्वासुदेवो हययाने परं बलम् । मोघान्कुर्वञ्शरांस्तस्य मण्डलान्यचरल्लघु ॥"},
{"c": "6.55", "n": "59", "i": 30090, "v": "तथापि भीष्मः सुदृढं वासुदेवधनंजयौ । विव्याध निशितैर्बाणैः सर्वगात्रेषु मारिष ॥"},
{"c": "6.55", "n": "60", "i": 30091, "v": "शुशुभाते नरव्याघ्रौ तौ भीष्मशरविक्षतौ । गोवृषाविव नर्दन्तौ विषाणोल्लिखिताङ्कितौ ॥"},
{"c": "6.55", "n": "61", "i": 30092, "v": "पुनश्चापि सुसंक्रुद्धः शरैः संनतपर्वभिः । कृष्णयोर्युधि संरब्धो भीष्मो व्यावारयद्दिशः ॥"},
{"c": "6.55", "n": "62", "i": 30093, "v": "वार्ष्णेयं च शरैस्तीक्ष्णैः कम्पयामास रोषितः । मुहुरभ्युत्स्मयन्भीष्मः प्रहस्य स्वनवत्तदा ॥"},
{"c": "6.55", "n": "63", "i": 30094, "v": "ततः कृष्णस्तु समरे दृष्ट्वा भीष्मपराक्रमम् । संप्रेक्ष्य च महाबाहुः पार्थस्य मृदुयुद्धताम् ॥"},
{"c": "6.55", "n": "64", "i": 30095, "v": "भीष्मं च शरवर्षाणि सृजन्तमनिशं युधि । प्रतपन्तमिवादित्यं मध्यमासाद्य सेनयोः ॥"},
{"c": "6.55", "n": "65", "i": 30096, "v": "वरान्वरान्विनिघ्नन्तं पाण्डुपुत्रस्य सैनिकान् । युगान्तमिव कुर्वाणं भीष्मं यौधिष्ठिरे बले ॥"},
{"c": "6.55", "n": "66", "i": 30097, "v": "अमृष्यमाणो भगवान्केशवः परवीरहा । अचिन्तयदमेयात्मा नास्ति यौधिष्ठिरं बलम् ॥"},
{"c": "6.55", "n": "67", "i": 30098, "v": "एकाह्ना हि रणे भीष्मो नाशयेद्देवदानवान् । किमु पाण्डुसुतान्युद्धे सबलान्सपदानुगान् ॥"},
{"c": "6.55", "n": "68", "i": 30099, "v": "द्रवते च महत्सैन्यं पाण्डवस्य महात्मनः । एते च कौरवास्तूर्णं प्रभग्नान्दृश्य सोमकान् । आद्रवन्ति रणे हृष्टा हर्षयन्तः पितामहम् ॥"},
{"c": "6.55", "n": "69", "i": 30100, "v": "सोऽहं भीष्मं निहन्म्यद्य पाण्डवार्थाय दंशितः । भारमेतं विनेष्यामि पाण्डवानां महात्मनाम् ॥"},
{"c": "6.55", "n": "70", "i": 30101, "v": "अर्जुनोऽपि शरैस्तीक्ष्णैर्वध्यमानो हि संयुगे । कर्तव्यं नाभिजानाति रणे भीष्मस्य गौरवात् ॥"},
{"c": "6.55", "n": "71", "i": 30102, "v": "तथा चिन्तयतस्तस्य भूय एव पितामहः । प्रेषयामास संक्रुद्धः शरान्पार्थरथं प्रति ॥"},
{"c": "6.55", "n": "72", "i": 30103, "v": "तेषां बहुत्वाद्धि भृशं शराणां; दिशोऽथ सर्वाः पिहिता बभूवुः । न चान्तरिक्षं न दिशो न भूमि;र्न भास्करोऽदृश्यत रश्मिमाली । ववुश्च वातास्तुमुलाः सधूमा; दिशश्च सर्वाः क्षुभिता बभूवुः ॥"},
{"c": "6.55", "n": "73", "i": 30104, "v": "द्रोणो विकर्णोऽथ जयद्रथश्च; भूरिश्रवाः कृतवर्मा कृपश्च । श्रुतायुरम्बष्ठपतिश्च राजा; विन्दानुविन्दौ च सुदक्षिणश्च ॥"},
{"c": "6.55", "n": "74", "i": 30105, "v": "प्राच्याश्च सौवीरगणाश्च सर्वे; वसातयः क्षुद्रकमालवाश्च । किरीटिनं त्वरमाणाभिसस्रु;र्निदेशगाः शांतनवस्य राज्ञः ॥"},
{"c": "6.55", "n": "75", "i": 30106, "v": "तं वाजिपादातरथौघजालै;रनेकसाहस्रशतैर्ददर्श । किरीटिनं संपरिवार्यमाणं; शिनेर्नप्ता वारणयूथपैश्च ॥"},
{"c": "6.55", "n": "76", "i": 30107, "v": "ततस्तु दृष्ट्वार्जुनवासुदेवौ; पदातिनागाश्वरथैः समन्तात् । अभिद्रुतौ शस्त्रभृतां वरिष्ठौ; शिनिप्रवीरोऽभिससार तूर्णम् ॥"},
{"c": "6.55", "n": "77", "i": 30108, "v": "स तान्यनीकानि महाधनुष्मा;ञ्शिनिप्रवीरः सहसाभिपत्य । चकार साहाय्यमथार्जुनस्य; विष्णुर्यथा वृत्रनिषूदनस्य ॥"},
{"c": "6.55", "n": "78", "i": 30109, "v": "विशीर्णनागाश्वरथध्वजौघं; भीष्मेण वित्रासितसर्वयोधम् । युधिष्ठिरानीकमभिद्रवन्तं; प्रोवाच संदृश्य शिनिप्रवीरः ॥"},
{"c": "6.55", "n": "79", "i": 30110, "v": "क्व क्षत्रिया यास्यथ नैष धर्मः; सतां पुरस्तात्कथितः पुराणैः । मा स्वां प्रतिज्ञां जहत प्रवीराः; स्वं वीरधर्मं परिपालयध्वम् ॥"},
{"c": "6.55", "n": "80", "i": 30111, "v": "तान्वासवानन्तरजो निशम्य; नरेन्द्रमुख्यान्द्रवतः समन्तात् । पार्थस्य दृष्ट्वा मृदुयुद्धतां च; भीष्मं च संख्ये समुदीर्यमाणम् ॥"},
{"c": "6.55", "n": "81", "i": 30112, "v": "अमृष्यमाणः स ततो महात्मा; यशस्विनं सर्वदशार्हभर्ता । उवाच शैनेयमभिप्रशंस;न्दृष्ट्वा कुरूनापततः समन्तात् ॥"},
{"c": "6.55", "n": "82", "i": 30113, "v": "ये यान्ति यान्त्वेव शिनिप्रवीर; येऽपि स्थिताः सात्वत तेऽपि यान्तु । भीष्मं रथात्पश्य निपात्यमानं; द्रोणं च संख्ये सगणं मयाद्य ॥"},
{"c": "6.55", "n": "83", "i": 30114, "v": "नासौ रथः सात्वत कौरवाणां; क्रुद्धस्य मुच्येत रणेऽद्य कश्चित् । तस्मादहं गृह्य रथाङ्गमुग्रं; प्राणं हरिष्यामि महाव्रतस्य ॥"},
{"c": "6.55", "n": "84", "i": 30115, "v": "निहत्य भीष्मं सगणं तथाजौ; द्रोणं च शैनेय रथप्रवीरम् । प्रीतिं करिष्यामि धनंजयस्य; राज्ञश्च भीमस्य तथाश्विनोश्च ॥"},
{"c": "6.55", "n": "85", "i": 30116, "v": "निहत्य सर्वान्धृतराष्ट्रपुत्रां;स्तत्पक्षिणो ये च नरेन्द्रमुख्याः । राज्येन राजानमजातशत्रुं; संपादयिष्याम्यहमद्य हृष्टः ॥"},
{"c": "6.55", "n": "86", "i": 30117, "v": "ततः सुनाभं वसुदेवपुत्रः; सूर्यप्रभं वज्रसमप्रभावम् । क्षुरान्तमुद्यम्य भुजेन चक्रं; रथादवप्लुत्य विसृज्य वाहान् ॥"},
{"c": "6.55", "n": "87", "i": 30118, "v": "संकम्पयन्गां चरणैर्महात्मा; वेगेन कृष्णः प्रससार भीष्मम् । मदान्धमाजौ समुदीर्णदर्पः; सिंहो जिघांसन्निव वारणेन्द्रम् ॥"},
{"c": "6.55", "n": "88", "i": 30119, "v": "सोऽभ्यद्रवद्भीष्ममनीकमध्ये; क्रुद्धो महेन्द्रावरजः प्रमाथी । व्यालम्बिपीतान्तपटश्चकाशे; घनो यथा खेऽचिरभापिनद्धः ॥"},
{"c": "6.55", "n": "89", "i": 30120, "v": "सुदर्शनं चास्य रराज शौरे;स्तच्चक्रपद्मं सुभुजोरुनालम् । यथादिपद्मं तरुणार्कवर्णं; रराज नारायणनाभिजातम् ॥"},
{"c": "6.55", "n": "90", "i": 30121, "v": "तत्कृष्णकोपोदयसूर्यबुद्धं; क्षुरान्ततीक्ष्णाग्रसुजातपत्रम् । तस्यैव देहोरुसरःप्ररूढं; रराज नारायणबाहुनालम् ॥"},
{"c": "6.55", "n": "91", "i": 30122, "v": "तमात्तचक्रं प्रणदन्तमुच्चैः; क्रुद्धं महेन्द्रावरजं समीक्ष्य । सर्वाणि भूतानि भृशं विनेदुः; क्षयं कुरूणामिति चिन्तयित्वा ॥"},
{"c": "6.55", "n": "92", "i": 30123, "v": "स वासुदेवः प्रगृहीतचक्रः; संवर्तयिष्यन्निव जीवलोकम् । अभ्युत्पतँल्लोकगुरुर्बभासे; भूतानि धक्ष्यन्निव कालवह्निः ॥"},
{"c": "6.55", "n": "93", "i": 30124, "v": "तमापतन्तं प्रगृहीतचक्रं; समीक्ष्य देवं द्विपदां वरिष्ठम् । असंभ्रमात्कार्मुकबाणपाणी; रथे स्थितः शांतनवोऽभ्युवाच ॥"},
{"c": "6.55", "n": "94", "i": 30125, "v": "एह्येहि देवेश जगन्निवास; नमोऽस्तु ते शार्ङ्गरथाङ्गपाणे । प्रसह्य मां पातय लोकनाथ; रथोत्तमाद्भूतशरण्य संख्ये ॥"},
{"c": "6.55", "n": "95", "i": 30126, "v": "त्वया हतस्येह ममाद्य कृष्ण; श्रेयः परस्मिन्निह चैव लोके । संभावितोऽस्म्यन्धकवृष्णिनाथ; लोकैस्त्रिभिर्वीर तवाभियानात् ॥"},
{"c": "6.55", "n": "96", "i": 30127, "v": "रथादवप्लुत्य ततस्त्वरावा;न्पार्थोऽप्यनुद्रुत्य यदुप्रवीरम् । जग्राह पीनोत्तमलम्बबाहुं; बाह्वोर्हरिं व्यायतपीनबाहुः ॥"},
{"c": "6.55", "n": "97", "i": 30128, "v": "निगृह्यमाणश्च तदादिदेवो; भृशं सरोषः किल नाम योगी । आदाय वेगेन जगाम विष्णु;र्जिष्णुं महावात इवैकवृक्षम् ॥"},
{"c": "6.55", "n": "98", "i": 30129, "v": "पार्थस्तु विष्टभ्य बलेन पादौ; भीष्मान्तिकं तूर्णमभिद्रवन्तम् । बलान्निजग्राह किरीटमाली; पदेऽथ राजन्दशमे कथंचित् ॥"},
{"c": "6.55", "n": "99", "i": 30130, "v": "अवस्थितं च प्रणिपत्य कृष्णं; प्रीतोऽर्जुनः काञ्चनचित्रमाली । उवाच कोपं प्रतिसंहरेति; गतिर्भवान्केशव पाण्डवानाम् ॥"},
{"c": "6.55", "n": "100", "i": 30131, "v": "न हास्यते कर्म यथाप्रतिज्ञं; पुत्रैः शपे केशव सोदरैश्च । अन्तं करिष्यामि यथा कुरूणां; त्वयाहमिन्द्रानुज संप्रयुक्तः ॥"},
{"c": "6.55", "n": "101", "i": 30132, "v": "ततः प्रतिज्ञां समयं च तस्मै; जनार्दनः प्रीतमना निशम्य । स्थितः प्रिये कौरवसत्तमस्य; रथं सचक्रः पुनरारुरोह ॥"},
{"c": "6.55", "n": "102", "i": 30133, "v": "स तानभीषून्पुनराददानः; प्रगृह्य शङ्खं द्विषतां निहन्ता । विनादयामास ततो दिशश्च; स पाञ्चजन्यस्य रवेण शौरिः ॥"},
{"c": "6.55", "n": "103", "i": 30134, "v": "व्याविद्धनिष्काङ्गदकुण्डलं तं; रजोविकीर्णाञ्चितपक्ष्मनेत्रम् । विशुद्धदंष्ट्रं प्रगृहीतशङ्खं; विचुक्रुशुः प्रेक्ष्य कुरुप्रवीराः ॥"},
{"c": "6.55", "n": "104", "i": 30135, "v": "मृदङ्गभेरीपटहप्रणादा; नेमिस्वना दुन्दुभिनिस्वनाश्च । ससिंहनादाश्च बभूवुरुग्राः; सर्वेष्वनीकेषु ततः कुरूणाम् ॥"},
{"c": "6.55", "n": "105", "i": 30136, "v": "गाण्डीवघोषः स्तनयित्नुकल्पो; जगाम पार्थस्य नभो दिशश्च । जग्मुश्च बाणा विमलाः प्रसन्नाः; सर्वा दिशः पाण्डवचापमुक्ताः ॥"},
{"c": "6.55", "n": "106", "i": 30137, "v": "तं कौरवाणामधिपो बलेन; भीष्मेण भूरिश्रवसा च सार्धम् । अभ्युद्ययावुद्यतबाणपाणिः; कक्षं दिधक्षन्निव धूमकेतुः ॥"},
{"c": "6.55", "n": "107", "i": 30138, "v": "अथार्जुनाय प्रजहार भल्ला;न्भूरिश्रवाः सप्त सुवर्णपुङ्खान् । दुर्योधनस्तोमरमुग्रवेगं; शल्यो गदां शांतनवश्च शक्तिम् ॥"},
{"c": "6.55", "n": "108", "i": 30139, "v": "स सप्तभिः सप्त शरप्रवेका;न्संवार्य भूरिश्रवसा विसृष्टान् । शितेन दुर्योधनबाहुमुक्तं; क्षुरेण तत्तोमरमुन्ममाथ ॥"},
{"c": "6.55", "n": "109", "i": 30140, "v": "ततः शुभामापततीं स शक्तिं; विद्युत्प्रभां शांतनवेन मुक्ताम् । गदां च मद्राधिपबाहुमुक्तां; द्वाभ्यां शराभ्यां निचकर्त वीरः ॥"},
{"c": "6.55", "n": "110", "i": 30141, "v": "ततो भुजाभ्यां बलवद्विकृष्य; चित्रं धनुर्गाण्डिवमप्रमेयम् । माहेन्द्रमस्त्रं विधिवत्सुघोरं; प्रादुश्चकाराद्भुतमन्तरिक्षे ॥"},
{"c": "6.55", "n": "111", "i": 30142, "v": "तेनोत्तमास्त्रेण ततो महात्मा; सर्वाण्यनीकानि महाधनुष्मान् । शरौघजालैर्विमलाग्निवर्णै;र्निवारयामास किरीटमाली ॥"},
{"c": "6.55", "n": "112", "i": 30143, "v": "शिलीमुखाः पार्थधनुःप्रमुक्ता; रथान्ध्वजाग्राणि धनूंषि बाहून् । निकृत्य देहान्विविशुः परेषां; नरेन्द्रनागेन्द्रतुरंगमाणाम् ॥"},
{"c": "6.55", "n": "113", "i": 30144, "v": "ततो दिशश्चानुदिशश्च पार्थः; शरैः सुधारैर्निशितैर्वितत्य । गाण्डीवशब्देन मनांसि तेषां; किरीटमाली व्यथयां चकार ॥"},
{"c": "6.55", "n": "114", "i": 30145, "v": "तस्मिंस्तथा घोरतमे प्रवृत्ते; शङ्खस्वना दुन्दुभिनिस्वनाश्च । अन्तर्हिता गाण्डिवनिस्वनेन; बभूवुरुग्राश्च रणप्रणादाः ॥"},
{"c": "6.55", "n": "115", "i": 30146, "v": "गाण्डीवशब्दं तमथो विदित्वा; विराटराजप्रमुखा नृवीराः । पाञ्चालराजो द्रुपदश्च वीर;स्तं देशमाजग्मुरदीनसत्त्वाः ॥"},
{"c": "6.55", "n": "116", "i": 30147, "v": "सर्वाणि सैन्यानि तु तावकानि; यतो यतो गाण्डिवजः प्रणादः । ततस्ततः संनतिमेव जग्मु;र्न तं प्रतीपोऽभिससार कश्चित् ॥"},
{"c": "6.55", "n": "117", "i": 30148, "v": "तस्मिन्सुघोरे नृपसंप्रहारे; हताः प्रवीराः सरथाः ससूताः । गजाश्च नाराचनिपाततप्ता; महापताकाः शुभरुक्मकक्ष्याः ॥"},
{"c": "6.55", "n": "118", "i": 30149, "v": "परीतसत्त्वाः सहसा निपेतुः; किरीटिना भिन्नतनुत्रकायाः । दृढाहताः पत्रिभिरुग्रवेगैः; पार्थेन भल्लैर्निशितैः शिताग्रैः ॥"},
{"c": "6.55", "n": "119", "i": 30150, "v": "निकृत्तयन्त्रा निहतेन्द्रकीला; ध्वजा महान्तो ध्वजिनीमुखेषु । पदातिसंघाश्च रथाश्च संख्ये; हयाश्च नागाश्च धनंजयेन ॥"},
{"c": "6.55", "n": "120", "i": 30151, "v": "बाणाहतास्तूर्णमपेतसत्त्वा; विष्टभ्य गात्राणि निपेतुरुर्व्याम् । ऐन्द्रेण तेनास्त्रवरेण राज;न्महाहवे भिन्नतनुत्रदेहाः ॥"},
{"c": "6.55", "n": "121", "i": 30152, "v": "ततः शरौघैर्निशितैः किरीटिना; नृदेहशस्त्रक्षतलोहितोदा । नदी सुघोरा नरदेहफेना; प्रवर्तिता तत्र रणाजिरे वै ॥"},
{"c": "6.55", "n": "122", "i": 30153, "v": "वेगेन सातीव पृथुप्रवाहा; प्रसुस्रुता भैरवारावरूपा । परेतनागाश्वशरीररोधा; नरान्त्रमज्जाभृतमांसपङ्का ॥"},
{"c": "6.55", "n": "123", "i": 30154, "v": "प्रभूतरक्षोगणभूतसेविता; शिरःकपालाकुलकेशशाद्वला । शरीरसंघातसहस्रवाहिनी; विशीर्णनानाकवचोर्मिसंकुला ॥"},
{"c": "6.55", "n": "124", "i": 30155, "v": "नराश्वनागास्थिनिकृत्तशर्करा; विनाशपातालवती भयावहा । तां कङ्कमालावृतगृध्रकह्वैः; क्रव्यादसंघैश्च तरक्षुभिश्च ॥"},
{"c": "6.55", "n": "125", "i": 30156, "v": "उपेतकूलां ददृशुः समन्ता;त्क्रूरां महावैतरणीप्रकाशाम् । प्रवर्तितामर्जुनबाणसंघै;र्मेदोवसासृक्प्रवहां सुभीमाम् ॥"},
{"c": "6.55", "n": "126", "i": 30157, "v": "ते चेदिपाञ्चालकरूषमत्स्याः; पार्थाश्च सर्वे सहिताः प्रणेदुः । वित्रास्य सेनां ध्वजिनीपतीनां; सिंहो मृगाणामिव यूथसंघान् । विनेदतुस्तावतिहर्षयुक्तौ; गाण्डीवधन्वा च जनार्दनश्च ॥"},
{"c": "6.55", "n": "127", "i": 30158, "v": "ततो रविं संहृतरश्मिजालं; दृष्ट्वा भृशं शस्त्रपरिक्षताङ्गाः । तदैन्द्रमस्त्रं विततं सुघोर;मसह्यमुद्वीक्ष्य युगान्तकल्पम् ॥"},
{"c": "6.55", "n": "128", "i": 30159, "v": "अथापयानं कुरवः सभीष्माः; सद्रोणदुर्योधनबाह्लिकाश्च । चक्रुर्निशां संधिगतां समीक्ष्य; विभावसोर्लोहितराजियुक्ताम् ॥"},
{"c": "6.55", "n": "129", "i": 30160, "v": "अवाप्य कीर्तिं च यशश्च लोके; विजित्य शत्रूंश्च धनंजयोऽपि । ययौ नरेन्द्रैः सह सोदरैश्च; समाप्तकर्मा शिबिरं निशायाम् । ततः प्रजज्ञे तुमुलः कुरूणां; निशामुखे घोरतरः प्रणादः ॥"},
{"c": "6.55", "n": "130", "i": 30161, "v": "रणे रथानामयुतं निहत्य; हता गजाः सप्तशतार्जुनेन । प्राच्याश्च सौवीरगणाश्च सर्वे; निपातिताः क्षुद्रकमालवाश्च । महत्कृतं कर्म धनंजयेन; कर्तुं यथा नार्हति कश्चिदन्यः ॥"},
{"c": "6.55", "n": "131", "i": 30162, "v": "श्रुतायुरम्बष्ठपतिश्च राजा; तथैव दुर्मर्षणचित्रसेनौ । द्रोणः कृपः सैन्धवबाह्लिकौ च; भूरिश्रवाः शल्यशलौ च राजन् । स्वबाहुवीर्येण जिताः सभीष्माः; किरीटिना लोकमहारथेन ॥"},
{"c": "6.55", "n": "132", "i": 30163, "v": "इति ब्रुवन्तः शिबिराणि जग्मुः; सर्वे गणा भारत ये त्वदीयाः । उल्कासहस्रैश्च सुसंप्रदीप्तै;र्विभ्राजमानैश्च तथा प्रदीपैः । किरीटिवित्रासितसर्वयोधा; चक्रे निवेशं ध्वजिनी कुरूणाम् ॥"},
{"c": "6.56", "t": "संजय उवाच ।"},
{"c": "6.56", "n": "1", "i": 30164, "v": "व्युष्टां निशां भारत भारताना;मनीकिनीनां प्रमुखे महात्मा । ययौ सपत्नान्प्रति जातकोपो; वृतः समग्रेण बलेन भीष्मः ॥"},
{"c": "6.56", "n": "2", "i": 30165, "v": "तं द्रोणदुर्योधनबाह्लिकाश्च; तथैव दुर्मर्षणचित्रसेनौ । जयद्रथश्चातिबलो बलौघै;र्नृपास्तथान्येऽनुययुः समन्तात् ॥"},
{"c": "6.56", "n": "3", "i": 30166, "v": "स तैर्महद्भिश्च महारथैश्च; तेजस्विभिर्वीर्यवद्भिश्च राजन् । रराज राजोत्तम राजमुख्यै;र्वृतः स देवैरिव वज्रपाणिः ॥"},
{"c": "6.56", "n": "4", "i": 30167, "v": "तस्मिन्ननीकप्रमुखे विषक्ता; दोधूयमानाश्च महापताकाः । सुरक्तपीतासितपाण्डुराभा; महागजस्कन्धगता विरेजुः ॥"},
{"c": "6.56", "n": "5", "i": 30168, "v": "सा वाहिनी शांतनवेन राज्ञा; महारथैर्वारणवाजिभिश्च । बभौ सविद्युत्स्तनयित्नुकल्पा; जलागमे द्यौरिव जातमेघा ॥"},
{"c": "6.56", "n": "6", "i": 30169, "v": "ततो रणायाभिमुखी प्रयाता; प्रत्यर्जुनं शांतनवाभिगुप्ता । सेना महोग्रा सहसा कुरूणां; वेगो यथा भीम इवापगायाः ॥"},
{"c": "6.56", "n": "7", "i": 30170, "v": "तं व्यालनानाविधगूढसारं; गजाश्वपादातरथौघपक्षम् । व्यूहं महामेघसमं महात्मा; ददर्श दूरात्कपिराजकेतुः ॥"},
{"c": "6.56", "n": "8", "i": 30171, "v": "स निर्ययौ केतुमता रथेन; नरर्षभः श्वेतहयेन वीरः । वरूथिना सैन्यमुखे महात्मा; वधे धृतः सर्वसपत्नयूनाम् ॥"},
{"c": "6.56", "n": "9", "i": 30172, "v": "सूपस्करं सोत्तरबन्धुरेषं; यत्तं यदूनामृषभेण संख्ये । कपिध्वजं प्रेक्ष्य विषेदुराजौ; सहैव पुत्रैस्तव कौरवेयाः ॥"},
{"c": "6.56", "n": "10", "i": 30173, "v": "प्रकर्षता गुप्तमुदायुधेन; किरीटिना लोकमहारथेन । तं व्यूहराजं ददृशुस्त्वदीया;श्चतुश्चतुर्व्यालसहस्रकीर्णम् ॥"},
{"c": "6.56", "n": "11", "i": 30174, "v": "यथा हि पूर्वेऽहनि धर्मराज्ञा; व्यूहः कृतः कौरवनन्दनेन । तथा तथोद्देशमुपेत्य तस्थुः; पाञ्चालमुख्यैः सह चेदिमुख्याः ॥"},
{"c": "6.56", "n": "12", "i": 30175, "v": "ततो महावेगसमाहतानि; भेरीसहस्राणि विनेदुराजौ । शङ्खस्वना दुन्दुभिनिस्वनाश्च; सर्वेष्वनीकेषु ससिंहनादाः ॥"},
{"c": "6.56", "n": "13", "i": 30176, "v": "ततः सबाणानि महास्वनानि; विस्फार्यमाणानि धनूंषि वीरैः । क्षणेन भेरीपणवप्रणादा;नन्तर्दधुः शङ्खमहास्वनाश्च ॥"},
{"c": "6.56", "n": "14", "i": 30177, "v": "तच्छङ्खशब्दावृतमन्तरिक्ष;मुद्धूतभौमद्रुतरेणुजालम् । महावितानावततप्रकाश;मालोक्य वीराः सहसाभिपेतुः ॥"},
{"c": "6.56", "n": "15", "i": 30178, "v": "रथी रथेनाभिहतः ससूतः; पपात साश्वः सरथः सकेतुः । गजो गजेनाभिहतः पपात; पदातिना चाभिहतः पदातिः ॥"},
{"c": "6.56", "n": "16", "i": 30179, "v": "आवर्तमानान्यभिवर्तमानै;र्बाणैः क्षतान्यद्भुतदर्शनानि । प्रासैश्च खड्गैश्च समाहतानि; सदश्ववृन्दानि सदश्ववृन्दैः ॥"},
{"c": "6.56", "n": "17", "i": 30180, "v": "सुवर्णतारागणभूषितानि; शरावराणि प्रहितानि वीरैः । विदार्यमाणानि परश्वधैश्च; प्रासैश्च खड्गैश्च निपेतुरुर्व्याम् ॥"},
{"c": "6.56", "n": "18", "i": 30181, "v": "गजैर्विषाणैर्वरहस्तरुग्णाः; केचित्ससूता रथिनः प्रपेतुः । गजर्षभाश्चापि रथर्षभेण; निपेतिरे बाणहताः पृथिव्याम् ॥"},
{"c": "6.56", "n": "19", "i": 30182, "v": "गजौघवेगोद्धतसादितानां; श्रुत्वा निषेदुर्वसुधां मनुष्याः । आर्तस्वरं सादिपदातियूनां; विषाणगात्रावरताडितानाम् ॥"},
{"c": "6.56", "n": "20", "i": 30183, "v": "संभ्रान्तनागाश्वरथे प्रसूते; महाभये सादिपदातियूनाम् । महारथैः संपरिवार्यमाणं; ददर्श भीष्मः कपिराजकेतुम् ॥"},
{"c": "6.56", "n": "21", "i": 30184, "v": "तं पञ्चतालोच्छ्रिततालकेतुः; सदश्ववेगोद्धतवीर्ययातः । महास्त्रबाणाशनिदीप्तमार्गं; किरीटिनं शांतनवोऽभ्यधावत् ॥"},
{"c": "6.56", "n": "22", "i": 30185, "v": "तथैव शक्रप्रतिमानकल्प;मिन्द्रात्मजं द्रोणमुखाभिसस्रुः । कृपश्च शल्यश्च विविंशतिश्च; दुर्योधनः सौमदत्तिश्च राजन् ॥"},
{"c": "6.56", "n": "23", "i": 30186, "v": "ततो रथानीकमुखादुपेत्य; सर्वास्त्रवित्काञ्चनचित्रवर्मा । जवेन शूरोऽभिससार सर्वां;स्तथार्जुनस्यात्र सुतोऽभिमन्युः ॥"},
{"c": "6.56", "n": "24", "i": 30187, "v": "तेषां महास्त्राणि महारथाना;मसक्तकर्मा विनिहत्य कार्ष्णिः । बभौ महामन्त्रहुतार्चिमाली; सदोगतः सन्भगवानिवाग्निः ॥"},
{"c": "6.56", "n": "25", "i": 30188, "v": "ततः स तूर्णं रुधिरोदफेनां; कृत्वा नदीं वैशसने रिपूणाम् । जगाम सौभद्रमतीत्य भीष्मो; महारथं पार्थमदीनसत्त्वः ॥"},
{"c": "6.56", "n": "26", "i": 30189, "v": "ततः प्रहस्याद्भुतदर्शनेन; गाण्डीवनिर्ह्रादमहास्वनेन । विपाठजालेन महास्त्रजालं; विनाशयामास किरीटमाली ॥"},
{"c": "6.56", "n": "27", "i": 30190, "v": "तमुत्तमं सर्वधनुर्धराणा;मसक्तकर्मा कपिराजकेतुः । भीष्मं महात्माभिववर्ष तूर्णं; शरौघजालैर्विमलैश्च भल्लैः ॥"},
{"c": "6.56", "n": "28", "i": 30191, "v": "एवंविधं कार्मुकभीमनाद;मदीनवत्सत्पुरुषोत्तमाभ्याम् । ददर्श लोकः कुरुसृञ्जयाश्च; तद्द्वैरथं भीष्मधनंजयाभ्याम् ॥"},
{"c": "6.57", "t": "संजय उवाच ।"},
{"c": "6.57", "n": "1", "i": 30192, "v": "द्रौणिर्भूरिश्रवाः शल्यश्चित्रसेनश्च मारिष । पुत्रः सांयमनेश्चैव सौभद्रं समयोधयन् ॥"},
{"c": "6.57", "n": "2", "i": 30193, "v": "संसक्तमतितेजोभिस्तमेकं ददृशुर्जनाः । पञ्चभिर्मनुजव्याघ्रैर्गजैः सिंहशिशुं यथा ॥"},
{"c": "6.57", "n": "3", "i": 30194, "v": "नाभिलक्ष्यतया कश्चिन्न शौर्ये न पराक्रमे । बभूव सदृशः कार्ष्णेर्नास्त्रे नापि च लाघवे ॥"},
{"c": "6.57", "n": "4", "i": 30195, "v": "तथा तमात्मजं युद्धे विक्रमन्तमरिंदमम् । दृष्ट्वा पार्थो रणे यत्तः सिंहनादमथोऽनदत् ॥"},
{"c": "6.57", "n": "5", "i": 30196, "v": "पीडयानं च तत्सैन्यं पौत्रं तव विशां पते । दृष्ट्वा त्वदीया राजेन्द्र समन्तात्पर्यवारयन् ॥"},
{"c": "6.57", "n": "6", "i": 30197, "v": "ध्वजिनीं धार्तराष्ट्राणां दीनशत्रुरदीनवत् । प्रत्युद्ययौ स सौभद्रस्तेजसा च बलेन च ॥"},
{"c": "6.57", "n": "7", "i": 30198, "v": "तस्य लाघवमार्गस्थमादित्यसदृशप्रभम् । व्यदृश्यत महच्चापं समरे युध्यतः परैः ॥"},
{"c": "6.57", "n": "8", "i": 30199, "v": "स द्रौणिमिषुणैकेन विद्ध्वा शल्यं च पञ्चभिः । ध्वजं सांयमनेश्चापि सोऽष्टाभिरपवर्जयत् ॥"},
{"c": "6.57", "n": "9", "i": 30200, "v": "रुक्मदण्डां महाशक्तिं प्रेषितां सौमदत्तिना । शितेनोरगसंकाशां पत्रिणा विजहार ताम् ॥"},
{"c": "6.57", "n": "10", "i": 30201, "v": "शल्यस्य च महाघोरानस्यतः शतशः शरान् । निवार्यार्जुनदायादो जघान समरे हयान् ॥"},
{"c": "6.57", "n": "11", "i": 30202, "v": "भूरिश्रवाश्च शल्यश्च द्रौणिः सांयमनिः शलः । नाभ्यवर्तन्त संरब्धाः कार्ष्णेर्बाहुबलाश्रयात् ॥"},
{"c": "6.57", "n": "12", "i": 30203, "v": "ततस्त्रिगर्ता राजेन्द्र मद्राश्च सह केकयैः । पञ्चत्रिंशतिसाहस्रास्तव पुत्रेण चोदिताः ॥"},
{"c": "6.57", "n": "13", "i": 30204, "v": "धनुर्वेदविदो मुख्या अजेयाः शत्रुभिर्युधि । सहपुत्रं जिघांसन्तं परिवव्रुः किरीटिनम् ॥"},
{"c": "6.57", "n": "14", "i": 30205, "v": "तौ तु तत्र पितापुत्रौ परिक्षिप्तौ रथर्षभौ । ददर्श राजन्पाञ्चाल्यः सेनापतिरमित्रजित् ॥"},
{"c": "6.57", "n": "15", "i": 30206, "v": "स वारणरथौघानां सहस्रैर्बहुभिर्वृतः । वाजिभिः पत्तिभिश्चैव वृतः शतसहस्रशः ॥"},
{"c": "6.57", "n": "16", "i": 30207, "v": "धनुर्विस्फार्य संक्रुद्धश्चोदयित्वा वरूथिनीम् । ययौ तन्मद्रकानीकं केकयांश्च परंतपः ॥"},
{"c": "6.57", "n": "17", "i": 30208, "v": "तेन कीर्तिमता गुप्तमनीकं दृढधन्वना । प्रयुक्तरथनागाश्वं योत्स्यमानमशोभत ॥"},
{"c": "6.57", "n": "18", "i": 30209, "v": "सोऽर्जुनं प्रमुखे यान्तं पाञ्चाल्यः कुरुनन्दन । त्रिभिः शारद्वतं बाणैर्जत्रुदेशे समर्पयत् ॥"},
{"c": "6.57", "n": "19", "i": 30210, "v": "ततः स मद्रकान्हत्वा दशभिर्दशभिः शरैः । हृष्ट एको जघानाश्वं भल्लेन कृतवर्मणः ॥"},
{"c": "6.57", "n": "20", "i": 30211, "v": "दमनं चापि दायादं पौरवस्य महात्मनः । जघान विपुलाग्रेण नाराचेन परंतपः ॥"},
{"c": "6.57", "n": "21", "i": 30212, "v": "ततः सांयमनेः पुत्रः पाञ्चाल्यं युद्धदुर्मदम् । अविध्यत्त्रिंशता बाणैर्दशभिश्चास्य सारथिम् ॥"},
{"c": "6.57", "n": "22", "i": 30213, "v": "सोऽतिविद्धो महेष्वासः सृक्किणी परिसंलिहन् । भल्लेन भृशतीक्ष्णेन निचकर्तास्य कार्मुकम् ॥"},
{"c": "6.57", "n": "23", "i": 30214, "v": "अथैनं पञ्चविंशत्या क्षिप्रमेव समर्पयत् । अश्वांश्चास्यावधीद्राजन्नुभौ तौ पार्ष्णिसारथी ॥"},
{"c": "6.57", "n": "24", "i": 30215, "v": "स हताश्वे रथे तिष्ठन्ददर्श भरतर्षभ । पुत्रः सांयमनेः पुत्रं पाञ्चाल्यस्य महात्मनः ॥"},
{"c": "6.57", "n": "25", "i": 30216, "v": "स संगृह्य महाघोरं निस्त्रिंशवरमायसम् । पदातिस्तूर्णमभ्यर्छद्रथस्थं द्रुपदात्मजम् ॥"},
{"c": "6.57", "n": "26", "i": 30217, "v": "तं महौघमिवायान्तं खात्पतन्तमिवोरगम् । भ्रान्तावरणनिस्त्रिंशं कालोत्सृष्टमिवान्तकम् ॥"},
{"c": "6.57", "n": "27", "i": 30218, "v": "दीप्यन्तमिव शस्त्रार्च्या मत्तवारणविक्रमम् । अपश्यन्पाण्डवास्तत्र धृष्टद्युम्नश्च पार्षतः ॥"},
{"c": "6.57", "n": "28", "i": 30219, "v": "तस्य पाञ्चालपुत्रस्तु प्रतीपमभिधावतः । शितनिस्त्रिंशहस्तस्य शरावरणधारिणः ॥"},
{"c": "6.57", "n": "29", "i": 30220, "v": "बाणवेगमतीतस्य रथाभ्याशमुपेयुषः । त्वरन्सेनापतिः क्रुद्धो बिभेद गदया शिरः ॥"},
{"c": "6.57", "n": "30", "i": 30221, "v": "तस्य राजन्सनिस्त्रिंशं सुप्रभं च शरावरम् । हतस्य पततो हस्ताद्वेगेन न्यपतद्भुवि ॥"},
{"c": "6.57", "n": "31", "i": 30222, "v": "तं निहत्य गदाग्रेण लेभे स परमं यशः । पुत्रः पाञ्चालराजस्य महात्मा भीमविक्रमः ॥"},
{"c": "6.57", "n": "32", "i": 30223, "v": "तस्मिन्हते महेष्वासे राजपुत्रे महारथे । हाहाकारो महानासीत्तव सैन्यस्य मारिष ॥"},
{"c": "6.57", "n": "33", "i": 30224, "v": "ततः सांयमनिः क्रुद्धो दृष्ट्वा निहतमात्मजम् । अभिदुद्राव वेगेन पाञ्चाल्यं युद्धदुर्मदम् ॥"},
{"c": "6.57", "n": "34", "i": 30225, "v": "तौ तत्र समरे वीरौ समेतौ रथिनां वरौ । ददृशुः सर्वराजानः कुरवः पाण्डवास्तथा ॥"},
{"c": "6.57", "n": "35", "i": 30226, "v": "ततः सांयमनिः क्रुद्धः पार्षतं परवीरहा । आजघान त्रिभिर्बाणैस्तोत्त्रैरिव महाद्विपम् ॥"},
{"c": "6.57", "n": "36", "i": 30227, "v": "तथैव पार्षतं शूरं शल्यः समितिशोभनः । आजघानोरसि क्रुद्धस्ततो युद्धमवर्तत ॥"},
{"c": "6.58", "t": "धृतराष्ट्र उवाच ।"},
{"c": "6.58", "n": "1", "i": 30228, "v": "दैवमेव परं मन्ये पौरुषादपि संजय । यत्सैन्यं मम पुत्रस्य पाण्डुसैन्येन वध्यते ॥"},
{"c": "6.58", "n": "2", "i": 30229, "v": "नित्यं हि मामकांस्तात हतानेव हि शंससि । अव्यग्रांश्च प्रहृष्टांश्च नित्यं शंससि पाण्डवान् ॥"},
{"c": "6.58", "n": "3", "i": 30230, "v": "हीनान्पुरुषकारेण मामकानद्य संजय । पतितान्पात्यमानांश्च हतानेव च शंससि ॥"},
{"c": "6.58", "n": "4", "i": 30231, "v": "युध्यमानान्यथाशक्ति घटमानाञ्जयं प्रति । पाण्डवा विजयन्त्येव जीयन्ते चैव मामकाः ॥"},
{"c": "6.58", "n": "5", "i": 30232, "v": "सोऽहं तीव्राणि दुःखानि दुर्योधनकृतानि च । अश्रौषं सततं तात दुःसहानि बहूनि च ॥"},
{"c": "6.58", "n": "6", "i": 30233, "v": "तमुपायं न पश्यामि जीयेरन्येन पाण्डवाः । मामका वा जयं युद्धे प्राप्नुयुर्येन संजय ॥"},
{"c": "6.58", "t": "संजय उवाच ।"},
{"c": "6.58", "n": "7", "i": 30234, "v": "क्षयं मनुष्यदेहानां गजवाजिरथक्षयम् । शृणु राजन्स्थिरो भूत्वा तवैवापनयो महान् ॥"},
{"c": "6.58", "n": "8", "i": 30235, "v": "धृष्टद्युम्नस्तु शल्येन पीडितो नवभिः शरैः । पीडयामास संक्रुद्धो मद्राधिपतिमायसैः ॥"},
{"c": "6.58", "n": "9", "i": 30236, "v": "तत्राद्भुतमपश्याम पार्षतस्य पराक्रमम् । न्यवारयत यत्तूर्णं शल्यं समितिशोभनम् ॥"},
{"c": "6.58", "n": "10", "i": 30237, "v": "नान्तरं ददृशे कश्चित्तयोः संरब्धयो रणे । मुहूर्तमिव तद्युद्धं तयोः सममिवाभवत् ॥"},
{"c": "6.58", "n": "11", "i": 30238, "v": "ततः शल्यो महाराज धृष्टद्युम्नस्य संयुगे । धनुश्चिच्छेद भल्लेन पीतेन निशितेन च ॥"},
{"c": "6.58", "n": "12", "i": 30239, "v": "अथैनं शरवर्षेण छादयामास भारत । गिरिं जलागमे यद्वज्जलदा जलधारिणः ॥"},
{"c": "6.58", "n": "13", "i": 30240, "v": "अभिमन्युस्तु संक्रुद्धो धृष्टद्युम्ने निपीडिते । अभिदुद्राव वेगेन मद्रराजरथं प्रति ॥"},
{"c": "6.58", "n": "14", "i": 30241, "v": "ततो मद्राधिपरथं कार्ष्णिः प्राप्यातिकोपनः । आर्तायनिममेयात्मा विव्याध विशिखैस्त्रिभिः ॥"},
{"c": "6.58", "n": "15", "i": 30242, "v": "ततस्तु तावका राजन्परीप्सन्तोऽऽर्जुनिं रणे । मद्रराजरथं तूर्णं परिवार्यावतस्थिरे ॥"},
{"c": "6.58", "n": "16", "i": 30243, "v": "दुर्योधनो विकर्णश्च दुःशासनविविंशती । दुर्मर्षणो दुःसहश्च चित्रसेनश्च दुर्मुखः ॥"},
{"c": "6.58", "n": "17", "i": 30244, "v": "सत्यव्रतश्च भद्रं ते पुरुमित्रश्च भारत । एते मद्राधिपरथं पालयन्तः स्थिता रणे ॥"},
{"c": "6.58", "n": "18", "i": 30245, "v": "तान्भीमसेनः संक्रुद्धो धृष्टद्युम्नश्च पार्षतः । द्रौपदेयाभिमन्युश्च माद्रीपुत्रौ च पाण्डवौ ॥"},
{"c": "6.58", "n": "19", "i": 30246, "v": "नानारूपाणि शस्त्राणि विसृजन्तो विशां पते । अभ्यवर्तन्त संहृष्टाः परस्परवधैषिणः । ते वै समीयुः संग्रामे राजन्दुर्मन्त्रिते तव ॥"},
{"c": "6.58", "n": "20", "i": 30247, "v": "तस्मिन्दाशरथे युद्धे वर्तमाने भयावहे । तावकानां परेषां च प्रेक्षका रथिनोऽभवन् ॥", "md": "There raged a fierce and frightening battle between your warriors and those of the enemy, as they smote down one another."},
{"c": "6.58", "n": "21", "i": 30248, "v": "शस्त्राण्यनेकरूपाणि विसृजन्तो महारथाः । अन्योन्यमभिनर्दन्तः संप्रहारं प्रचक्रिरे ॥", "md": "Mighty car-warriors, putting forth all their energies rushed to smite down one another, hurling at the same time weapons of various kinds."},
{"c": "6.58", "n": "22", "i": 30249, "v": "ते यत्ता जातसंरम्भाः सर्वेऽन्योन्यं जिघांसवः । महास्त्राणि विमुञ्चन्तः समापेतुरमर्षणाः ॥"},
{"c": "6.58", "n": "23", "i": 30250, "v": "दुर्योधनस्तु संक्रुद्धो धृष्टद्युम्नं महारणे । विव्याध निशितैर्बाणैश्चतुर्भिस्त्वरितो भृशम् ॥"},
{"c": "6.58", "n": "24", "i": 30251, "v": "दुर्मर्षणश्च विंशत्या चित्रसेनश्च पञ्चभिः । दुर्मुखो नवभिर्बाणैर्दुःसहश्चापि सप्तभिः । विविंशतिः पञ्चभिश्च त्रिभिर्दुःशासनस्तथा ॥"},
{"c": "6.58", "n": "25", "i": 30252, "v": "तान्प्रत्यविध्यद्राजेन्द्र पार्षतः शत्रुतापनः । एकैकं पञ्चविंशत्या दर्शयन्पाणिलाघवम् ॥"},
{"c": "6.58", "n": "26", "i": 30253, "v": "सत्यव्रतं तु समरे पुरुमित्रं च भारत । अभिमन्युरविध्यत्तौ दशभिर्दशभिः शरैः ॥"},
{"c": "6.58", "n": "27", "i": 30254, "v": "माद्रीपुत्रौ तु समरे मातुलं मातृनन्दनौ । छादयेतां शरव्रातैस्तदद्भुतमिवाभवत् ॥"},
{"c": "6.58", "n": "28", "i": 30255, "v": "ततः शल्यो महाराज स्वस्रीयौ रथिनां वरौ । शरैर्बहुभिरानर्छत्कृतप्रतिकृतैषिणौ । छाद्यमानौ ततस्तौ तु माद्रीपुत्रौ न चेलतुः ॥"},
{"c": "6.58", "n": "29", "i": 30256, "v": "अथ दुर्योधनं दृष्ट्वा भीमसेनो महाबलः । विधित्सुः कलहस्यान्तं गदां जग्राह पाण्डवः ॥"},
{"c": "6.58", "n": "30", "i": 30257, "v": "तमुद्यतगदं दृष्ट्वा कैलासमिव शृङ्गिणम् । भीमसेनं महाबाहुं पुत्रास्ते प्राद्रवन्भयात् ॥", "md": "Beholding him stand with his uplifted mace like the crested Kailasa mountain, the Kuru king and the son of Drona, united together, rushed against him."},
{"c": "6.58", "n": "31", "i": 30258, "v": "दुर्योधनस्तु संक्रुद्धो मागधं समचोदयत् । अनीकं दशसाहस्रं कुञ्जराणां तरस्विनाम् । मागधं पुरतः कृत्वा भीमसेनं समभ्ययात् ॥"},
{"c": "6.58", "n": "32", "i": 30259, "v": "आपतन्तं च तं दृष्ट्वा गजानीकं वृकोदरः । गदापाणिरवारोहद्रथात्सिंह इवोन्नदन् ॥"},
{"c": "6.58", "n": "33", "i": 30260, "v": "अद्रिसारमयीं गुर्वीं प्रगृह्य महतीं गदाम् । अभ्यधावद्गजानीकं व्यादितास्य इवान्तकः ॥"},
{"c": "6.58", "n": "34", "i": 30261, "v": "स गजान्गदया निघ्नन्व्यचरत्समरे बली । भीमसेनो महाबाहुः सवज्र इव वासवः ॥"},
{"c": "6.58", "n": "35", "i": 30262, "v": "तस्य नादेन महता मनोहृदयकम्पिना । व्यत्यचेष्टन्त संहत्य गजा भीमस्य नर्दतः ॥"},
{"c": "6.58", "n": "36", "i": 30263, "v": "ततस्तु द्रौपदीपुत्राः सौभद्रश्च महारथः । नकुलः सहदेवश्च धृष्टद्युम्नश्च पार्षतः ॥"},
{"c": "6.58", "n": "37", "i": 30264, "v": "पृष्ठं भीमस्य रक्षन्तः शरवर्षेण वारणान् । अभ्यधावन्त वर्षन्तो मेघा इव गिरीन्यथा ॥"},
{"c": "6.58", "n": "38", "i": 30265, "v": "क्षुरैः क्षुरप्रैर्भल्लैश्च पीतैरञ्जलिकैरपि । पातयन्तोत्तमाङ्गानि पाण्डवा गजयोधिनाम् ॥"},
{"c": "6.58", "n": "39", "i": 30266, "v": "शिरोभिः प्रपतद्भिश्च बाहुभिश्च विभूषितैः । अश्मवृष्टिरिवाभाति पाणिभिश्च सहाङ्कुशैः ॥"},
{"c": "6.58", "n": "40", "i": 30267, "v": "हृतोत्तमाङ्गाः स्कन्धेषु गजानां गजयोधिनः । अदृश्यन्ताचलाग्रेषु द्रुमा भग्नशिखा इव ॥"},
{"c": "6.58", "n": "41", "i": 30268, "v": "धृष्टद्युम्नहतानन्यानपश्याम महागजान् । पतितान्पात्यमानांश्च पार्षतेन महात्मना ॥"},
{"c": "6.58", "n": "42", "i": 30269, "v": "मागधोऽथ महीपालो गजमैरावतोपमम् । प्रेषयामास समरे सौभद्रस्य रथं प्रति ॥"},
{"c": "6.58", "n": "43", "i": 30270, "v": "तमापतन्तं संप्रेक्ष्य मागधस्य गजोत्तमम् । जघानैकेषुणा वीरः सौभद्रः परवीरहा ॥"},
{"c": "6.58", "n": "44", "i": 30271, "v": "तस्यावर्जितनागस्य कार्ष्णिः परपुरंजयः । राज्ञो रजतपुङ्खेन भल्लेनापहरच्छिरः ॥"},
{"c": "6.58", "n": "45", "i": 30272, "v": "विगाह्य तद्गजानीकं भीमसेनोऽपि पाण्डवः । व्यचरत्समरे मृद्नन्गजानिन्द्रो गिरीनिव ॥"},
{"c": "6.58", "n": "46", "i": 30273, "v": "एकप्रहाराभिहतान्भीमसेनेन कुञ्जरान् । अपश्याम रणे तस्मिन्गिरीन्वज्रहतानिव ॥"},
{"c": "6.58", "n": "47", "i": 30274, "v": "भग्नदन्तान्भग्नकटान्भग्नसक्थांश्च वारणान् । भग्नपृष्ठान्भग्नकुम्भान्निहतान्पर्वतोपमान् ॥"},
{"c": "6.58", "n": "48", "i": 30275, "v": "नदतः सीदतश्चान्यान्विमुखान्समरे गजान् । विमूत्रान्भग्नसंविग्नांस्तथा विशकृतोऽपरान् ॥"},
{"c": "6.58", "n": "49", "i": 30276, "v": "भीमसेनस्य मार्गेषु गतासून्पर्वतोपमान् । अपश्याम हतान्नागान्निष्टनन्तस्तथापरे ॥"},
{"c": "6.58", "n": "50", "i": 30277, "v": "वमन्तो रुधिरं चान्ये भिन्नकुम्भा महागजाः । विह्वलन्तो गता भूमिं शैला इव धरातले ॥"},
{"c": "6.58", "n": "51", "i": 30278, "v": "मेदोरुधिरदिग्धाङ्गो वसामज्जासमुक्षितः । व्यचरत्समरे भीमो दण्डपाणिरिवान्तकः ॥"},
{"c": "6.58", "n": "52", "i": 30279, "v": "गजानां रुधिराक्तां तां गदां बिभ्रद्वृकोदरः । घोरः प्रतिभयश्चासीत्पिनाकीव पिनाकधृक् ॥"},
{"c": "6.58", "n": "53", "i": 30280, "v": "निर्मथ्यमानाः क्रुद्धेन भीमसेनेन दन्तिनः । सहसा प्राद्रवञ्शिष्टा मृद्नन्तस्तव वाहिनीम् ॥"},
{"c": "6.58", "n": "54", "i": 30281, "v": "तं हि वीरं महेष्वासाः सौभद्रप्रमुखा रथाः । पर्यरक्षन्त युध्यन्तं वज्रायुधमिवामराः ॥"},
{"c": "6.58", "n": "55", "i": 30282, "v": "शोणिताक्तां गदां बिभ्रदुक्षितो गजशोणितैः । कृतान्त इव रौद्रात्मा भीमसेनो व्यदृश्यत ॥"},
{"c": "6.58", "n": "56", "i": 30283, "v": "व्यायच्छमानं गदया दिक्षु सर्वासु भारत । नृत्यमानमपश्याम नृत्यन्तमिव शंकरम् ॥"},
{"c": "6.58", "n": "57", "i": 30284, "v": "यमदण्डोपमां गुर्वीमिन्द्राशनिसमस्वनाम् । अपश्याम महाराज रौद्रां विशसनीं गदाम् ॥"},
{"c": "6.58", "n": "58", "i": 30285, "v": "विमिश्रां केशमज्जाभिः प्रदिग्धां रुधिरेण च । पिनाकमिव रुद्रस्य क्रुद्धस्याभिघ्नतः पशून् ॥"},
{"c": "6.58", "n": "59", "i": 30286, "v": "यथा पशूनां संघातं यष्ट्या पालः प्रकालयेत् । तथा भीमो गजानीकं गदया पर्यकालयत् ॥"},
{"c": "6.58", "n": "60", "i": 30287, "v": "गदया वध्यमानास्ते मार्गणैश्च समन्ततः । स्वान्यनीकानि मृद्नन्तः प्राद्रवन्कुञ्जरास्तव ॥"},
{"c": "6.58", "n": "61", "i": 30288, "v": "महावात इवाभ्राणि विधमित्वा स वारणान् । अतिष्ठत्तुमुले भीमः श्मशान इव शूलभृत् ॥"},
{"c": "6.59", "t": "संजय उवाच ।"},
{"c": "6.59", "n": "1", "i": 30289, "v": "तस्मिन्हते गजानीके पुत्रो दुर्योधनस्तव । भीमसेनं घ्नतेत्येवं सर्वसैन्यान्यचोदयत् ॥"},
{"c": "6.59", "n": "2", "i": 30290, "v": "ततः सर्वाण्यनीकानि तव पुत्रस्य शासनात् । अभ्यद्रवन्भीमसेनं नदन्तं भैरवान्रवान् ॥"},
{"c": "6.59", "n": "3", "i": 30291, "v": "तं बलौघमपर्यन्तं देवैरपि दुरुत्सहम् । आपतन्तं सुदुष्पारं समुद्रमिव पर्वणि ॥"},
{"c": "6.59", "n": "4", "i": 30292, "v": "रथनागाश्वकलिलं शङ्खदुन्दुभिनादितम् । अथानन्तमपारं च नरेन्द्रस्तिमितह्रदम् ॥"},
{"c": "6.59", "n": "5", "i": 30293, "v": "तं भीमसेनः समरे महोदधिमिवापरम् । सेनासागरमक्षोभ्यं वेलेव समवारयत् ॥"},
{"c": "6.59", "n": "6", "i": 30294, "v": "तदाश्चर्यमपश्याम श्रद्धेयमपि चाद्भुतम् । भीमसेनस्य समरे राजन्कर्मातिमानुषम् ॥"},
{"c": "6.59", "n": "7", "i": 30295, "v": "उदीर्णां पृथिवीं सर्वां साश्वां सरथकुञ्जराम् । असंभ्रमं भीमसेनो गदया समताडयत् ॥"},
{"c": "6.59", "n": "8", "i": 30296, "v": "स संवार्य बलौघांस्तान्गदया रथिनां वरः । अतिष्ठत्तुमुले भीमो गिरिर्मेरुरिवाचलः ॥"},
{"c": "6.59", "n": "9", "i": 30297, "v": "तस्मिन्सुतुमुले घोरे काले परमदारुणे । भ्रातरश्चैव पुत्राश्च धृष्टद्युम्नश्च पार्षतः ॥"},
{"c": "6.59", "n": "10", "i": 30298, "v": "द्रौपदेयाभिमन्युश्च शिखण्डी च महारथः । न प्राजहन्भीमसेनं भये जाते महाबलम् ॥"},
{"c": "6.59", "n": "11", "i": 30299, "v": "ततः शैक्यायसीं गुर्वीं प्रगृह्य महतीं गदाम् । अवधीत्तावकान्योधान्दण्डपाणिरिवान्तकः । पोथयन्रथवृन्दानि वाजिवृन्दानि चाभिभूः ॥"},
{"c": "6.59", "n": "12", "i": 30300, "v": "व्यचरत्समरे भीमो युगान्ते पावको यथा । विनिघ्नन्समरे सर्वान्युगान्ते कालवद्विभुः ॥"},
{"c": "6.59", "n": "13", "i": 30301, "v": "ऊरुवेगेन संकर्षन्रथजालानि पाण्डवः । प्रमर्दयन्गजान्सर्वान्नड्वलानीव कुञ्जरः ॥"},
{"c": "6.59", "n": "14", "i": 30302, "v": "मृद्नन्रथेभ्यो रथिनो गजेभ्यो गजयोधिनः । सादिनश्चाश्वपृष्ठेभ्यो भूमौ चैव पदातिनः ॥"},
{"c": "6.59", "n": "15", "i": 30303, "v": "तत्र तत्र हतैश्चापि मनुष्यगजवाजिभिः । रणाङ्गणं तदभवन्मृत्योराघातसंनिभम् ॥"},
{"c": "6.59", "n": "16", "i": 30304, "v": "पिनाकमिव रुद्रस्य क्रुद्धस्याभिघ्नतः पशून् । यमदण्डोपमामुग्रामिन्द्राशनिसमस्वनाम् । ददृशुर्भीमसेनस्य रौद्रां विशसनीं गदाम् ॥"},
{"c": "6.59", "n": "17", "i": 30305, "v": "आविध्यतो गदां तस्य कौन्तेयस्य महात्मनः । बभौ रूपं महाघोरं कालस्येव युगक्षये ॥"},
{"c": "6.59", "n": "18", "i": 30306, "v": "तं तथा महतीं सेनां द्रावयन्तं पुनः पुनः । दृष्ट्वा मृत्युमिवायान्तं सर्वे विमनसोऽभवन् ॥"},
{"c": "6.59", "n": "19", "i": 30307, "v": "यतो यतः प्रेक्षते स्म गदामुद्यम्य पाण्डवः । तेन तेन स्म दीर्यन्ते सर्वसैन्यानि भारत ॥"},
{"c": "6.59", "n": "20", "i": 30308, "v": "प्रदारयन्तं सैन्यानि बलौघेनापराजितम् । ग्रसमानमनीकानि व्यादितास्यमिवान्तकम् ॥"},
{"c": "6.59", "n": "21", "i": 30309, "v": "तं तथा भीमकर्माणं प्रगृहीतमहागदम् । दृष्ट्वा वृकोदरं भीष्मः सहसैव समभ्ययात् ॥"},
{"c": "6.59", "n": "22", "i": 30310, "v": "महता मेघघोषेण रथेनादित्यवर्चसा । छादयञ्शरवर्षेण पर्जन्य इव वृष्टिमान् ॥"},
{"c": "6.59", "n": "23", "i": 30311, "v": "तमायान्तं तथा दृष्ट्वा व्यात्ताननमिवान्तकम् । भीष्मं भीमो महाबाहुः प्रत्युदीयादमर्षणः ॥"},
{"c": "6.59", "n": "24", "i": 30312, "v": "तस्मिन्क्षणे सात्यकिः सत्यसंधः; शिनिप्रवीरोऽभ्यपतत्पितामहम् । निघ्नन्नमित्रान्धनुषा दृढेन; स कम्पयंस्तव पुत्रस्य सेनाम् ॥"},
{"c": "6.59", "n": "25", "i": 30313, "v": "तं यान्तमश्वै रजतप्रकाशैः; शरान्धमन्तं धनुषा दृढेन । नाशक्नुवन्वारयितुं तदानीं; सर्वे गणा भारत ये त्वदीयाः ॥"},
{"c": "6.59", "n": "26", "i": 30314, "v": "अविध्यदेनं निशितैः शराग्रै;रलम्बुसो राजवरार्श्यशृङ्गिः । तं वै चतुर्भिः प्रतिविध्य वीरो; नप्ता शिनेरभ्यपतद्रथेन ॥"},
{"c": "6.59", "n": "27", "i": 30315, "v": "अन्वागतं वृष्णिवरं निशम्य; मध्ये रिपूणां परिवर्तमानम् । प्रावर्तयन्तं कुरुपुंगवांश्च; पुनः पुनश्च प्रणदन्तमाजौ ॥"},
{"c": "6.59", "n": "28", "i": 30316, "v": "नाशक्नुवन्वारयितुं वरिष्ठं; मध्यंदिने सूर्यमिवातपन्तम् । न तत्र कश्चिन्नविषण्ण आसी;दृते राजन्सोमदत्तस्य पुत्रात् ॥"},
{"c": "6.59", "n": "29", "i": 30317, "v": "स ह्याददानो धनुरुग्रवेगं; भूरिश्रवा भारत सौमदत्तिः । दृष्ट्वा रथान्स्वान्व्यपनीयमाना;न्प्रत्युद्ययौ सात्यकिं योद्धुमिच्छन् ॥"},
{"c": "6.60", "t": "संजय उवाच ।"},
{"c": "6.60", "n": "1", "i": 30318, "v": "ततो भूरिश्रवा राजन्सात्यकिं नवभिः शरैः । अविध्यद्भृशसंक्रुद्धस्तोत्त्रैरिव महाद्विपम् ॥"},
{"c": "6.60", "n": "2", "i": 30319, "v": "कौरवं सात्यकिश्चैव शरैः संनतपर्वभिः । अवाकिरदमेयात्मा सर्वलोकस्य पश्यतः ॥"},
{"c": "6.60", "n": "3", "i": 30320, "v": "ततो दुर्योधनो राजा सोदर्यैः परिवारितः । सौमदत्तिं रणे यत्तः समन्तात्पर्यवारयत् ॥"},
{"c": "6.60", "n": "4", "i": 30321, "v": "तथैव पाण्डवाः सर्वे सात्यकिं रभसं रणे । परिवार्य स्थिताः संख्ये समन्तात्सुमहौजसः ॥"},
{"c": "6.60", "n": "5", "i": 30322, "v": "भीमसेनस्तु संक्रुद्धो गदामुद्यम्य भारत । दुर्योधनमुखान्सर्वान्पुत्रांस्ते पर्यवारयत् ॥"},
{"c": "6.60", "n": "6", "i": 30323, "v": "रथैरनेकसाहस्रैः क्रोधामर्षसमन्वितः । नन्दकस्तव पुत्रस्तु भीमसेनं महाबलम् । विव्याध निशितैः षड्भिः कङ्कपत्रैः शिलाशितैः ॥"},
{"c": "6.60", "n": "7", "i": 30324, "v": "दुर्योधनस्तु समरे भीमसेनं महाबलम् । आजघानोरसि क्रुद्धो मार्गणैर्निशितैस्त्रिभिः ॥"},
{"c": "6.60", "n": "8", "i": 30325, "v": "ततो भीमो महाबाहुः स्वरथं सुमहाबलः । आरुरोह रथश्रेष्ठं विशोकं चेदमब्रवीत् ॥"},
{"c": "6.60", "n": "9", "i": 30326, "v": "एते महारथाः शूरा धार्तराष्ट्रा महाबलाः । मामेव भृशसंक्रुद्धा हन्तुमभ्युद्यता युधि ॥"},
{"c": "6.60", "n": "10", "i": 30327, "v": "एतानद्य हनिष्यामि पश्यतस्ते न संशयः । तस्मान्ममाश्वान्संग्रामे यत्तः संयच्छ सारथे ॥"},
{"c": "6.60", "n": "11", "i": 30328, "v": "एवमुक्त्वा ततः पार्थः पुत्रं दुर्योधनं तव । विव्याध दशभिस्तीक्ष्णैः शरैः कनकभूषणैः । नन्दकं च त्रिभिर्बाणैः प्रत्यविध्यत्स्तनान्तरे ॥"},
{"c": "6.60", "n": "12", "i": 30329, "v": "तं तु दुर्योधनः षष्ट्या विद्ध्वा भीमं महाबलम् । त्रिभिरन्यैः सुनिशितैर्विशोकं प्रत्यविध्यत ॥"},
{"c": "6.60", "n": "13", "i": 30330, "v": "भीमस्य च रणे राजन्धनुश्चिच्छेद भास्वरम् । मुष्टिदेशे शरैस्तीक्ष्णैस्त्रिभी राजा हसन्निव ॥"},
{"c": "6.60", "n": "14", "i": 30331, "v": "भीमस्तु प्रेक्ष्य यन्तारं विशोकं संयुगे तदा । पीडितं विशिखैस्तीक्ष्णैस्तव पुत्रेण धन्विना ॥"},
{"c": "6.60", "n": "15", "i": 30332, "v": "अमृष्यमाणः संक्रुद्धो धनुर्दिव्यं परामृशत् । पुत्रस्य ते महाराज वधार्थं भरतर्षभ ॥"},
{"c": "6.60", "n": "16", "i": 30333, "v": "समादत्त च संरब्धः क्षुरप्रं लोमवाहिनम् । तेन चिच्छेद नृपतेर्भीमः कार्मुकमुत्तमम् ॥"},
{"c": "6.60", "n": "17", "i": 30334, "v": "सोऽपविध्य धनुश्छिन्नं क्रोधेन प्रज्वलन्निव । अन्यत्कार्मुकमादत्त सत्वरं वेगवत्तरम् ॥"},
{"c": "6.60", "n": "18", "i": 30335, "v": "संधत्त विशिखं घोरं कालमृत्युसमप्रभम् । तेनाजघान संक्रुद्धो भीमसेनं स्तनान्तरे ॥"},
{"c": "6.60", "n": "19", "i": 30336, "v": "स गाढविद्धो व्यथितः स्यन्दनोपस्थ आविशत् । स निषण्णो रथोपस्थे मूर्छामभिजगाम ह ॥"},
{"c": "6.60", "n": "20", "i": 30337, "v": "तं दृष्ट्वा व्यथितं भीममभिमन्युपुरोगमाः । नामृष्यन्त महेष्वासाः पाण्डवानां महारथाः ॥"},
{"c": "6.60", "n": "21", "i": 30338, "v": "ततस्तु तुमुलां वृष्टिं शस्त्राणां तिग्मतेजसाम् । पातयामासुरव्यग्राः पुत्रस्य तव मूर्धनि ॥"},
{"c": "6.60", "n": "22", "i": 30339, "v": "प्रतिलभ्य ततः संज्ञां भीमसेनो महाबलः । दुर्योधनं त्रिभिर्विद्ध्वा पुनर्विव्याध पञ्चभिः ॥"},
{"c": "6.60", "n": "23", "i": 30340, "v": "शल्यं च पञ्चविंशत्या शरैर्विव्याध पाण्डवः । रुक्मपुङ्खैर्महेष्वासः स विद्धो व्यपयाद्रणात् ॥"},
{"c": "6.60", "n": "24", "i": 30341, "v": "प्रत्युद्ययुस्ततो भीमं तव पुत्राश्चतुर्दश । सेनापतिः सुषेणश्च जलसंधः सुलोचनः ॥"},
{"c": "6.60", "n": "25", "i": 30342, "v": "उग्रो भीमरथो भीमो भीमबाहुरलोलुपः । दुर्मुखो दुष्प्रधर्षश्च विवित्सुर्विकटः समः ॥"},
{"c": "6.60", "n": "26", "i": 30343, "v": "विसृजन्तो बहून्बाणान्क्रोधसंरक्तलोचनाः । भीमसेनमभिद्रुत्य विव्यधुः सहिता भृशम् ॥"},
{"c": "6.60", "n": "27", "i": 30344, "v": "पुत्रांस्तु तव संप्रेक्ष्य भीमसेनो महाबलः । सृक्किणी विलिहन्वीरः पशुमध्ये वृको यथा । सेनापतेः क्षुरप्रेण शिरश्चिच्छेद पाण्डवः ॥"},
{"c": "6.60", "n": "28", "i": 30345, "v": "जलसंधं विनिर्भिद्य सोऽनयद्यमसादनम् । सुषेणं च ततो हत्वा प्रेषयामास मृत्यवे ॥"},
{"c": "6.60", "n": "29", "i": 30346, "v": "उग्रस्य सशिरस्त्राणं शिरश्चन्द्रोपमं भुवि । पातयामास भल्लेन कुण्डलाभ्यां विभूषितम् ॥"},
{"c": "6.60", "n": "30", "i": 30347, "v": "भीमबाहुं च सप्तत्या साश्वकेतुं ससारथिम् । निनाय समरे भीमः परलोकाय मारिष ॥"},
{"c": "6.60", "n": "31", "i": 30348, "v": "भीमं भीमरथं चोभौ भीमसेनो हसन्निव । भ्रातरौ रभसौ राजन्ननयद्यमसादनम् ॥"},
{"c": "6.60", "n": "32", "i": 30349, "v": "ततः सुलोचनं भीमः क्षुरप्रेण महामृधे । मिषतां सर्वसैन्यानामनयद्यमसादनम् ॥"},
{"c": "6.60", "n": "33", "i": 30350, "v": "पुत्रास्तु तव तं दृष्ट्वा भीमसेनपराक्रमम् । शेषा येऽन्येऽभवंस्तत्र ते भीमस्य भयार्दिताः । विप्रद्रुता दिशो राजन्वध्यमाना महात्मना ॥"},
{"c": "6.60", "n": "34", "i": 30351, "v": "ततोऽब्रवीच्छांतनवः सर्वानेव महारथान् । एष भीमो रणे क्रुद्धो धार्तराष्ट्रान्महारथान् ॥"},
{"c": "6.60", "n": "35", "i": 30352, "v": "यथाप्राग्र्यान्यथाज्येष्ठान्यथाशूरांश्च संगतान् । निपातयत्युग्रधन्वा तं प्रमथ्नीत पार्थिवाः ॥"},
{"c": "6.60", "n": "36", "i": 30353, "v": "एवमुक्तास्ततः सर्वे धार्तराष्ट्रस्य सैनिकाः । अभ्यद्रवन्त संक्रुद्धा भीमसेनं महाबलम् ॥"},
{"c": "6.60", "n": "37", "i": 30354, "v": "भगदत्तः प्रभिन्नेन कुञ्जरेण विशां पते । अपतत्सहसा तत्र यत्र भीमो व्यवस्थितः ॥"},
{"c": "6.60", "n": "38", "i": 30355, "v": "आपतन्नेव च रणे भीमसेनं शिलाशितैः । अदृश्यं समरे चक्रे जीमूत इव भास्करम् ॥"},
{"c": "6.60", "n": "39", "i": 30356, "v": "अभिमन्युमुखास्तत्र नामृष्यन्त महारथाः । भीमस्याच्छादनं संख्ये स्वबाहुबलमाश्रिताः ॥"},
{"c": "6.60", "n": "40", "i": 30357, "v": "त एनं शरवर्षेण समन्तात्पर्यवारयन् । गजं च शरवृष्ट्या तं बिभिदुस्ते समन्ततः ॥"},
{"c": "6.60", "n": "41", "i": 30358, "v": "स शस्त्रवृष्ट्याभिहतः प्राद्रवद्द्विगुणं पदम् । प्राग्ज्योतिषगजो राजन्नानालिङ्गैः सुतेजनैः ॥"},
{"c": "6.60", "n": "42", "i": 30359, "v": "संजातरुधिरोत्पीडः प्रेक्षणीयोऽभवद्रणे । गभस्तिभिरिवार्कस्य संस्यूतो जलदो महान् ॥"},
{"c": "6.60", "n": "43", "i": 30360, "v": "स चोदितो मदस्रावी भगदत्तेन वारणः । अभ्यधावत तान्सर्वान्कालोत्सृष्ट इवान्तकः । द्विगुणं जवमास्थाय कम्पयंश्चरणैर्महीम् ॥"},
{"c": "6.60", "n": "44", "i": 30361, "v": "तस्य तत्सुमहद्रूपं दृष्ट्वा सर्वे महारथाः । असह्यं मन्यमानास्ते नातिप्रमनसोऽभवन् ॥"},
{"c": "6.60", "n": "45", "i": 30362, "v": "ततस्तु नृपतिः क्रुद्धो भीमसेनं स्तनान्तरे । आजघान नरव्याघ्र शरेण नतपर्वणा ॥"},
{"c": "6.60", "n": "46", "i": 30363, "v": "सोऽतिविद्धो महेष्वासस्तेन राज्ञा महारथः । मूर्छयाभिपरीताङ्गो ध्वजयष्टिमुपाश्रितः ॥"},
{"c": "6.60", "n": "47", "i": 30364, "v": "तांस्तु भीतान्समालक्ष्य भीमसेनं च मूर्छितम् । ननाद बलवन्नादं भगदत्तः प्रतापवान् ॥"},
{"c": "6.60", "n": "48", "i": 30365, "v": "ततो घटोत्कचो राजन्प्रेक्ष्य भीमं तथागतम् । संक्रुद्धो राक्षसो घोरस्तत्रैवान्तरधीयत ॥"},
{"c": "6.60", "n": "49", "i": 30366, "v": "स कृत्वा दारुणां मायां भीरूणां भयवर्धिनीम् । अदृश्यत निमेषार्धाद्घोररूपं समाश्रितः ॥"},
{"c": "6.60", "n": "50", "i": 30367, "v": "ऐरावतं समारुह्य स्वयं मायामयं कृतम् । तस्य चान्येऽपि दिङ्नागा बभूवुरनुयायिनः ॥"},
{"c": "6.60", "n": "51", "i": 30368, "v": "अञ्जनो वामनश्चैव महापद्मश्च सुप्रभः । त्रय एते महानागा राक्षसैः समधिष्ठिताः ॥"},
{"c": "6.60", "n": "52", "i": 30369, "v": "महाकायास्त्रिधा राजन्प्रस्रवन्तो मदं बहु । तेजोवीर्यबलोपेता महाबलपराक्रमाः ॥"},
{"c": "6.60", "n": "53", "i": 30370, "v": "घटोत्कचस्तु स्वं नागं चोदयामास तं ततः । सगजं भगदत्तं तु हन्तुकामः परंतपः ॥"},
{"c": "6.60", "n": "54", "i": 30371, "v": "ते चान्ये चोदिता नागा राक्षसैस्तैर्महाबलैः । परिपेतुः सुसंरब्धाश्चतुर्दंष्ट्राश्चतुर्दिशम् । भगदत्तस्य तं नागं विषाणैस्तेऽभ्यपीडयन् ॥"},
{"c": "6.60", "n": "55", "i": 30372, "v": "संपीड्यमानस्तैर्नागैर्वेदनार्तः शरातुरः । सोऽनदत्सुमहानादमिन्द्राशनिसमस्वनम् ॥"},
{"c": "6.60", "n": "56", "i": 30373, "v": "तस्य तं नदतो नादं सुघोरं भीमनिस्वनम् । श्रुत्वा भीष्मोऽब्रवीद्द्रोणं राजानं च सुयोधनम् ॥"},
{"c": "6.60", "n": "57", "i": 30374, "v": "एष युध्यति संग्रामे हैडिम्बेन दुरात्मना । भगदत्तो महेष्वासः कृच्छ्रेण परिवर्तते ॥"},
{"c": "6.60", "n": "58", "i": 30375, "v": "राक्षसश्च महामायः स च राजातिकोपनः । तौ समेतौ महावीर्यौ कालमृत्युसमावुभौ ॥"},
{"c": "6.60", "n": "59", "i": 30376, "v": "श्रूयते ह्येष हृष्टानां पाण्डवानां महास्वनः । हस्तिनश्चैव सुमहान्भीतस्य रुवतो ध्वनिः ॥"},
{"c": "6.60", "n": "60", "i": 30377, "v": "तत्र गच्छाम भद्रं वो राजानं परिरक्षितुम् । अरक्ष्यमाणः समरे क्षिप्रं प्राणान्विमोक्ष्यते ॥"},
{"c": "6.60", "n": "61", "i": 30378, "v": "ते त्वरध्वं महावीर्याः किं चिरेण प्रयामहे । महान्हि वर्तते रौद्रः संग्रामो लोमहर्षणः ॥"},
{"c": "6.60", "n": "62", "i": 30379, "v": "भक्तश्च कुलपुत्रश्च शूरश्च पृतनापतिः । युक्तं तस्य परित्राणं कर्तुमस्माभिरच्युताः ॥"},
{"c": "6.60", "n": "63", "i": 30380, "v": "भीष्मस्य तद्वचः श्रुत्वा भारद्वाजपुरोगमाः । सहिताः सर्वराजानो भगदत्तपरीप्सया । उत्तमं जवमास्थाय प्रययुर्यत्र सोऽभवत् ॥"},
{"c": "6.60", "n": "64", "i": 30381, "v": "तान्प्रयातान्समालोक्य युधिष्ठिरपुरोगमाः । पाञ्चालाः पाण्डवैः सार्धं पृष्ठतोऽनुययुः परान् ॥"},
{"c": "6.60", "n": "65", "i": 30382, "v": "तान्यनीकान्यथालोक्य राक्षसेन्द्रः प्रतापवान् । ननाद सुमहानादं विस्फोटमशनेरिव ॥"},
{"c": "6.60", "n": "66", "i": 30383, "v": "तस्य तं निनदं श्रुत्वा दृष्ट्वा नागांश्च युध्यतः । भीष्मः शांतनवो भूयो भारद्वाजमभाषत ॥"},
{"c": "6.60", "n": "67", "i": 30384, "v": "न रोचते मे संग्रामो हैडिम्बेन दुरात्मना । बलवीर्यसमाविष्टः ससहायश्च सांप्रतम् ॥"},
{"c": "6.60", "n": "68", "i": 30385, "v": "नैष शक्यो युधा जेतुमपि वज्रभृता स्वयम् । लब्धलक्ष्यः प्रहारी च वयं च श्रान्तवाहनाः । पाञ्चालैः पाण्डवेयैश्च दिवसं क्षतविक्षताः ॥"},
{"c": "6.60", "n": "69", "i": 30386, "v": "तन्न मे रोचते युद्धं पाण्डवैर्जितकाशिभिः । घुष्यतामवहारोऽद्य श्वो योत्स्यामः परैः सह ॥"},
{"c": "6.60", "n": "70", "i": 30387, "v": "पितामहवचः श्रुत्वा तथा चक्रुः स्म कौरवाः । उपायेनापयानं ते घटोत्कचभयार्दिताः ॥"},
{"c": "6.60", "n": "71", "i": 30388, "v": "कौरवेषु निवृत्तेषु पाण्डवा जितकाशिनः । सिंहनादमकुर्वन्त शङ्खवेणुस्वनैः सह ॥"},
{"c": "6.60", "n": "72", "i": 30389, "v": "एवं तदभवद्युद्धं दिवसं भरतर्षभ । पाण्डवानां कुरूणां च पुरस्कृत्य घटोत्कचम् ॥"},
{"c": "6.60", "n": "73", "i": 30390, "v": "कौरवास्तु ततो राजन्प्रययुः शिबिरं स्वकम् । व्रीडमाना निशाकाले पाण्डवेयैः पराजिताः ॥"},
{"c": "6.60", "n": "74", "i": 30391, "v": "शरविक्षतगात्राश्च पाण्डुपुत्रा महारथाः । युद्धे सुमनसो भूत्वा शिबिरायैव जग्मिरे ॥"},
{"c": "6.60", "n": "75", "i": 30392, "v": "पुरस्कृत्य महाराज भीमसेनघटोत्कचौ । पूजयन्तस्तदान्योन्यं मुदा परमया युताः ॥"},
{"c": "6.60", "n": "76", "i": 30393, "v": "नदन्तो विविधान्नादांस्तूर्यस्वनविमिश्रितान् । सिंहनादांश्च कुर्वाणा विमिश्राञ्शङ्खनिस्वनैः ॥"},
{"c": "6.60", "n": "77", "i": 30394, "v": "विनदन्तो महात्मानः कम्पयन्तश्च मेदिनीम् । घट्टयन्तश्च मर्माणि तव पुत्रस्य मारिष । प्रयाताः शिबिरायैव निशाकाले परंतपाः ॥"},
{"c": "6.60", "n": "78", "i": 30395, "v": "दुर्योधनस्तु नृपतिर्दीनो भ्रातृवधेन च । मुहूर्तं चिन्तयामास बाष्पशोकसमाकुलः ॥"},
{"c": "6.60", "n": "79", "i": 30396, "v": "ततः कृत्वा विधिं सर्वं शिबिरस्य यथाविधि । प्रदध्यौ शोकसंतप्तो भ्रातृव्यसनकर्शितः ॥"},
{"c": "6.61", "t": "धृतराष्ट्र उवाच ।"},
{"c": "6.61", "n": "1", "i": 30397, "v": "भयं मे सुमहज्जातं विस्मयश्चैव संजय । श्रुत्वा पाण्डुकुमाराणां कर्म देवैः सुदुष्करम् ॥"},
{"c": "6.61", "n": "2", "i": 30398, "v": "पुत्राणां च पराभवं श्रुत्वा संजय सर्वशः । चिन्ता मे महती सूत भविष्यति कथं त्विति ॥"},
{"c": "6.61", "n": "3", "i": 30399, "v": "ध्रुवं विदुरवाक्यानि धक्ष्यन्ति हृदयं मम । यथा हि दृश्यते सर्वं दैवयोगेन संजय ॥"},
{"c": "6.61", "n": "4", "i": 30400, "v": "यत्र भीष्ममुखाञ्शूरानस्त्रज्ञान्योधसत्तमान् । पाण्डवानामनीकानि योधयन्ति प्रहारिणः ॥"},
{"c": "6.61", "n": "5", "i": 30401, "v": "केनावध्या महात्मानः पाण्डुपुत्रा महाबलाः । केन दत्तवरास्तात किं वा ज्ञानं विदन्ति ते । येन क्षयं न गच्छन्ति दिवि तारागणा इव ॥"},
{"c": "6.61", "n": "6", "i": 30402, "v": "पुनः पुनर्न मृष्यामि हतं सैन्यं स्म पाण्डवैः । मय्येव दण्डः पतति दैवात्परमदारुणः ॥"},
{"c": "6.61", "n": "7", "i": 30403, "v": "यथावध्याः पाण्डुसुता यथा वध्याश्च मे सुताः । एतन्मे सर्वमाचक्ष्व यथातत्त्वेन संजय ॥"},
{"c": "6.61", "n": "8", "i": 30404, "v": "न हि पारं प्रपश्यामि दुःखस्यास्य कथंचन । समुद्रस्येव महतो भुजाभ्यां प्रतरन्नरः ॥"},
{"c": "6.61", "n": "9", "i": 30405, "v": "पुत्राणां व्यसनं मन्ये ध्रुवं प्राप्तं सुदारुणम् । घातयिष्यति मे पुत्रान्सर्वान्भीमो न संशयः ॥"},
{"c": "6.61", "n": "10", "i": 30406, "v": "न हि पश्यामि तं वीरं यो मे रक्षेत्सुतान्रणे । ध्रुवं विनाशः समरे पुत्राणां मम संजय ॥"},
{"c": "6.61", "n": "11", "i": 30407, "v": "तस्मान्मे कारणं सूत युक्तिं चैव विशेषतः । पृच्छतोऽद्य यथातत्त्वं सर्वमाख्यातुमर्हसि ॥"},
{"c": "6.61", "n": "12", "i": 30408, "v": "दुर्योधनोऽपि यच्चक्रे दृष्ट्वा स्वान्विमुखान्रणे । भीष्मद्रोणौ कृपश्चैव सौबलेयो जयद्रथः । द्रौणिर्वापि महेष्वासो विकर्णो वा महाबलः ॥"},
{"c": "6.61", "n": "13", "i": 30409, "v": "निश्चयो वापि कस्तेषां तदा ह्यासीन्महात्मनाम् । विमुखेषु महाप्राज्ञ मम पुत्रेषु संजय ॥"},
{"c": "6.61", "t": "संजय उवाच ।"},
{"c": "6.61", "n": "14", "i": 30410, "v": "शृणु राजन्नवहितः श्रुत्वा चैवावधारय । नैव मन्त्रकृतं किंचिन्नैव मायां तथाविधाम् । न वै विभीषिकां कांचिद्राजन्कुर्वन्ति पाण्डवाः ॥"},
{"c": "6.61", "n": "15", "i": 30411, "v": "युध्यन्ति ते यथान्यायं शक्तिमन्तश्च संयुगे । धर्मेण सर्वकार्याणि कीर्तितानीति भारत । आरभन्ते सदा पार्थाः प्रार्थयाना महद्यशः ॥"},
{"c": "6.61", "n": "16", "i": 30412, "v": "न ते युद्धान्निवर्तन्ते धर्मोपेता महाबलाः । श्रिया परमया युक्ता यतो धर्मस्ततो जयः । तेनावध्या रणे पार्था जययुक्ताश्च पार्थिव ॥"},
{"c": "6.61", "n": "17", "i": 30413, "v": "तव पुत्रा दुरात्मानः पापेष्वभिरताः सदा । निष्ठुरा हीनकर्माणस्तेन हीयन्ति संयुगे ॥"},
{"c": "6.61", "n": "18", "i": 30414, "v": "सुबहूनि नृशंसानि पुत्रैस्तव जनेश्वर । निकृतानीह पाण्डूनां नीचैरिव यथा नरैः ॥"},
{"c": "6.61", "n": "19", "i": 30415, "v": "सर्वं च तदनादृत्य पुत्राणां तव किल्बिषम् । सापह्नवाः सदैवासन्पाण्डवाः पाण्डुपूर्वज । न चैनान्बहु मन्यन्ते पुत्रास्तव विशां पते ॥"},
{"c": "6.61", "n": "20", "i": 30416, "v": "तस्य पापस्य सततं क्रियमाणस्य कर्मणः । संप्राप्तं सुमहद्घोरं फलं किंपाकसंनिभम् । स तद्भुङ्क्ष्व महाराज सपुत्रः ससुहृज्जनः ॥"},
{"c": "6.61", "n": "21", "i": 30417, "v": "नावबुध्यसि यद्राजन्वार्यमाणः सुहृज्जनैः । विदुरेणाथ भीष्मेण द्रोणेन च महात्मना ॥"},
{"c": "6.61", "n": "22", "i": 30418, "v": "तथा मया चाप्यसकृद्वार्यमाणो न गृह्णसि । वाक्यं हितं च पथ्यं च मर्त्यः पथ्यमिवौषधम् । पुत्राणां मतमास्थाय जितान्मन्यसि पाण्डवान् ॥"},
{"c": "6.61", "n": "23", "i": 30419, "v": "शृणु भूयो यथातत्त्वं यन्मां त्वं परिपृच्छसि । कारणं भरतश्रेष्ठ पाण्डवानां जयं प्रति । तत्तेऽहं कथयिष्यामि यथाश्रुतमरिंदम ॥"},
{"c": "6.61", "n": "24", "i": 30420, "v": "दुर्योधनेन संपृष्ट एतमर्थं पितामहः । दृष्ट्वा भ्रातॄन्रणे सर्वान्निर्जितान्सुमहारथान् ॥"},
{"c": "6.61", "n": "25", "i": 30421, "v": "शोकसंमूढहृदयो निशाकाले स्म कौरवः । पितामहं महाप्राज्ञं विनयेनोपगम्य ह । यदब्रवीत्सुतस्तेऽसौ तन्मे शृणु जनेश्वर ॥"},
{"c": "6.61", "t": "दुर्योधन उवाच ।"},
{"c": "6.61", "n": "26", "i": 30422, "v": "त्वं च द्रोणश्च शल्यश्च कृपो द्रौणिस्तथैव च । कृतवर्मा च हार्दिक्यः काम्बोजश्च सुदक्षिणः ॥"},
{"c": "6.61", "n": "27", "i": 30423, "v": "भूरिश्रवा विकर्णश्च भगदत्तश्च वीर्यवान् । महारथाः समाख्याताः कुलपुत्रास्तनुत्यजः ॥"},
{"c": "6.61", "n": "28", "i": 30424, "v": "त्रयाणामपि लोकानां पर्याप्ता इति मे मतिः । पाण्डवानां समस्ताश्च न तिष्ठन्ति पराक्रमे ॥"},
{"c": "6.61", "n": "29", "i": 30425, "v": "तत्र मे संशयो जातस्तन्ममाचक्ष्व पृच्छतः । यं समाश्रित्य कौन्तेया जयन्त्यस्मान्पदे पदे ॥"},
{"c": "6.61", "t": "भीष्म उवाच ।"},
{"c": "6.61", "n": "30", "i": 30426, "v": "शृणु राजन्वचो मह्यं यत्त्वां वक्ष्यामि कौरव । बहुशश्च ममोक्तोऽसि न च मे तत्त्वया कृतम् ॥", "md": "\"Hear, O king the words that I shall speak to you, O scion of the Kuru race, about how you should conduct yourself, Ogrinder of foes."},
{"c": "6.61", "n": "31", "i": 30427, "v": "क्रियतां पाण्डवैः सार्धं शमो भरतसत्तम । एतत्क्षममहं मन्ये पृथिव्यास्तव चाभिभो ॥"},
{"c": "6.61", "n": "32", "i": 30428, "v": "भुञ्जेमां पृथिवीं राजन्भ्रातृभिः सहितः सुखी । दुर्हृदस्तापयन्सर्वान्नन्दयंश्चापि बान्धवान् ॥"},
{"c": "6.61", "n": "33", "i": 30429, "v": "न च मे क्रोशतस्तात श्रुतवानसि वै पुरा । तदिदं समनुप्राप्तं यत्पाण्डूनवमन्यसे ॥"},
{"c": "6.61", "n": "34", "i": 30430, "v": "यश्च हेतुरवध्यत्वे तेषामक्लिष्टकर्मणाम् । तं शृणुष्व महाराज मम कीर्तयतः प्रभो ॥"},
{"c": "6.61", "n": "35", "i": 30431, "v": "नास्ति लोकेषु तद्भूतं भविता नो भविष्यति । यो जयेत्पाण्डवान्संख्ये पालिताञ्शार्ङ्गधन्वना ॥"},
{"c": "6.61", "n": "36", "i": 30432, "v": "यत्तु मे कथितं तात मुनिभिर्भावितात्मभिः । पुराणगीतं धर्मज्ञ तच्छृणुष्व यथातथम् ॥"},
{"c": "6.61", "n": "37", "i": 30433, "v": "पुरा किल सुराः सर्वे ऋषयश्च समागताः । पितामहमुपासेदुः पर्वते गन्धमादने ॥"},
{"c": "6.61", "n": "38", "i": 30434, "v": "मध्ये तेषां समासीनः प्रजापतिरपश्यत । विमानं जाज्वलद्भासा स्थितं प्रवरमम्बरे ॥"},
{"c": "6.61", "n": "39", "i": 30435, "v": "ध्यानेनावेद्य तं ब्रह्मा कृत्वा च नियतोऽञ्जलिम् । नमश्चकार हृष्टात्मा परमं परमेश्वरम् ॥"},
{"c": "6.61", "n": "40", "i": 30436, "v": "ऋषयस्त्वथ देवाश्च दृष्ट्वा ब्रह्माणमुत्थितम् । स्थिताः प्राञ्जलयः सर्वे पश्यन्तो महदद्भुतम् ॥"},
{"c": "6.61", "n": "41", "i": 30437, "v": "यथावच्च तमभ्यर्च्य ब्रह्मा ब्रह्मविदां वरः । जगाद जगतः स्रष्टा परं परमधर्मवित् ॥"},
{"c": "6.61", "n": "42", "i": 30438, "v": "विश्वावसुर्विश्वमूर्तिर्विश्वेशो; विष्वक्सेनो विश्वकर्मा वशी च । विश्वेश्वरो वासुदेवोऽसि तस्मा;द्योगात्मानं दैवतं त्वामुपैमि ॥"},
{"c": "6.61", "n": "43", "i": 30439, "v": "जय विश्व महादेव जय लोकहिते रत । जय योगीश्वर विभो जय योगपरावर ॥"},
{"c": "6.61", "n": "44", "i": 30440, "v": "पद्मगर्भ विशालाक्ष जय लोकेश्वरेश्वर । भूतभव्यभवन्नाथ जय सौम्यात्मजात्मज ॥"},
{"c": "6.61", "n": "45", "i": 30441, "v": "असंख्येयगुणाजेय जय सर्वपरायण । नारायण सुदुष्पार जय शार्ङ्गधनुर्धर ॥"},
{"c": "6.61", "n": "46", "i": 30442, "v": "सर्वगुह्यगुणोपेत विश्वमूर्ते निरामय । विश्वेश्वर महाबाहो जय लोकार्थतत्पर ॥"},
{"c": "6.61", "n": "47", "i": 30443, "v": "महोरग वराहाद्य हरिकेश विभो जय । हरिवास विशामीश विश्वावासामिताव्यय ॥"},
{"c": "6.61", "n": "48", "i": 30444, "v": "व्यक्ताव्यक्तामितस्थान नियतेन्द्रिय सेन्द्रिय । असंख्येयात्मभावज्ञ जय गम्भीर कामद ॥"},
{"c": "6.61", "n": "49", "i": 30445, "v": "अनन्त विदितप्रज्ञ नित्यं भूतविभावन । कृतकार्य कृतप्रज्ञ धर्मज्ञ विजयाजय ॥"},
{"c": "6.61", "n": "50", "i": 30446, "v": "गुह्यात्मन्सर्वभूतात्मन्स्फुटसंभूतसंभव । भूतार्थतत्त्व लोकेश जय भूतविभावन ॥"},
{"c": "6.61", "n": "51", "i": 30447, "v": "आत्मयोने महाभाग कल्पसंक्षेपतत्पर । उद्भावन मनोद्भाव जय ब्रह्मजनप्रिय ॥"},
{"c": "6.61", "n": "52", "i": 30448, "v": "निसर्गसर्गाभिरत कामेश परमेश्वर । अमृतोद्भव सद्भाव युगाग्ने विजयप्रद ॥"},
{"c": "6.61", "n": "53", "i": 30449, "v": "प्रजापतिपते देव पद्मनाभ महाबल । आत्मभूत महाभूत कर्मात्मञ्जय कर्मद ॥"},
{"c": "6.61", "n": "54", "i": 30450, "v": "पादौ तव धरा देवी दिशो बाहुर्दिवं शिरः । मूर्तिस्तेऽहं सुराः कायश्चन्द्रादित्यौ च चक्षुषी ॥"},
{"c": "6.61", "n": "55", "i": 30451, "v": "बलं तपश्च सत्यं च धर्मः कामात्मजः प्रभो । तेजोऽग्निः पवनः श्वास आपस्ते स्वेदसंभवाः ॥"},
{"c": "6.61", "n": "56", "i": 30452, "v": "अश्विनौ श्रवणौ नित्यं देवी जिह्वा सरस्वती । वेदाः संस्कारनिष्ठा हि त्वयीदं जगदाश्रितम् ॥"},
{"c": "6.61", "n": "57", "i": 30453, "v": "न संख्यां न परीमाणं न तेजो न पराक्रमम् । न बलं योगयोगीश जानीमस्ते न संभवम् ॥"},
{"c": "6.61", "n": "58", "i": 30454, "v": "त्वद्भक्तिनिरता देव नियमैस्त्वा समाहिताः । अर्चयामः सदा विष्णो परमेशं महेश्वरम् ॥"},
{"c": "6.61", "n": "59", "i": 30455, "v": "ऋषयो देवगन्धर्वा यक्षराक्षसपन्नगाः । पिशाचा मानुषाश्चैव मृगपक्षिसरीसृपाः ॥"},
{"c": "6.61", "n": "60", "i": 30456, "v": "एवमादि मया सृष्टं पृथिव्यां त्वत्प्रसादजम् । पद्मनाभ विशालाक्ष कृष्ण दुःस्वप्ननाशन ॥"},
{"c": "6.61", "n": "61", "i": 30457, "v": "त्वं गतिः सर्वभूतानां त्वं नेता त्वं जगन्मुखम् । त्वत्प्रसादेन देवेश सुखिनो विबुधाः सदा ॥"},
{"c": "6.61", "n": "62", "i": 30458, "v": "पृथिवी निर्भया देव त्वत्प्रसादात्सदाभवत् । तस्माद्भव विशालाक्ष यदुवंशविवर्धनः ॥"},
{"c": "6.61", "n": "63", "i": 30459, "v": "धर्मसंस्थापनार्थाय दैतेयानां वधाय च । जगतो धारणार्थाय विज्ञाप्यं कुरु मे प्रभो ॥"},
{"c": "6.61", "n": "64", "i": 30460, "v": "यदेतत्परमं गुह्यं त्वत्प्रसादमयं विभो । वासुदेव तदेतत्ते मयोद्गीतं यथातथम् ॥"},
{"c": "6.61", "n": "65", "i": 30461, "v": "सृष्ट्वा संकर्षणं देवं स्वयमात्मानमात्मना । कृष्ण त्वमात्मनास्राक्षीः प्रद्युम्नं चात्मसंभवम् ॥"},
{"c": "6.61", "n": "66", "i": 30462, "v": "प्रद्युम्नाच्चानिरुद्धं त्वं यं विदुर्विष्णुमव्ययम् । अनिरुद्धोऽसृजन्मां वै ब्रह्माणं लोकधारिणम् ॥"},
{"c": "6.61", "n": "67", "i": 30463, "v": "वासुदेवमयः सोऽहं त्वयैवास्मि विनिर्मितः । विभज्य भागशोऽऽत्मानं व्रज मानुषतां विभो ॥"},
{"c": "6.61", "n": "68", "i": 30464, "v": "तत्रासुरवधं कृत्वा सर्वलोकसुखाय वै । धर्मं स्थाप्य यशः प्राप्य योगं प्राप्स्यसि तत्त्वतः ॥"},
{"c": "6.61", "n": "69", "i": 30465, "v": "त्वां हि ब्रह्मर्षयो लोके देवाश्चामितविक्रम । तैस्तैश्च नामभिर्भक्ता गायन्ति परमात्मकम् ॥"},
{"c": "6.61", "n": "70", "i": 30466, "v": "स्थिताश्च सर्वे त्वयि भूतसंघाः; कृत्वाश्रयं त्वां वरदं सुबाहो । अनादिमध्यान्तमपारयोगं; लोकस्य सेतुं प्रवदन्ति विप्राः ॥"},
{"c": "6.62", "t": "भीष्म उवाच ।"},
{"c": "6.62", "n": "1", "i": 30467, "v": "ततः स भगवान्देवो लोकानां परमेश्वरः । ब्रह्माणं प्रत्युवाचेदं स्निग्धगम्भीरया गिरा ॥"},
{"c": "6.62", "n": "2", "i": 30468, "v": "विदितं तात योगान्मे सर्वमेतत्तवेप्सितम् । तथा तद्भवितेत्युक्त्वा तत्रैवान्तरधीयत ॥"},
{"c": "6.62", "n": "3", "i": 30469, "v": "ततो देवर्षिगन्धर्वा विस्मयं परमं गताः । कौतूहलपराः सर्वे पितामहमथाब्रुवन् ॥"},
{"c": "6.62", "n": "4", "i": 30470, "v": "को न्वयं यो भगवता प्रणम्य विनयाद्विभो । वाग्भिः स्तुतो वरिष्ठाभिः श्रोतुमिच्छाम तं वयम् ॥"},
{"c": "6.62", "n": "5", "i": 30471, "v": "एवमुक्तस्तु भगवान्प्रत्युवाच पितामहः । देवब्रह्मर्षिगन्धर्वान्सर्वान्मधुरया गिरा ॥"},
{"c": "6.62", "n": "6", "i": 30472, "v": "यत्तत्परं भविष्यं च भवितव्यं च यत्परम् । भूतात्मा यः प्रभुश्चैव ब्रह्म यच्च परं पदम् ॥"},
{"c": "6.62", "n": "7", "i": 30473, "v": "तेनास्मि कृतसंवादः प्रसन्नेन सुरर्षभाः । जगतोऽनुग्रहार्थाय याचितो मे जगत्पतिः ॥"},
{"c": "6.62", "n": "8", "i": 30474, "v": "मानुषं लोकमातिष्ठ वासुदेव इति श्रुतः । असुराणां वधार्थाय संभवस्व महीतले ॥"},
{"c": "6.62", "n": "9", "i": 30475, "v": "संग्रामे निहता ये ते दैत्यदानवराक्षसाः । त इमे नृषु संभूता घोररूपा महाबलाः ॥"},
{"c": "6.62", "n": "10", "i": 30476, "v": "तेषां वधार्थं भगवान्नरेण सहितो वशी । मानुषीं योनिमास्थाय चरिष्यति महीतले ॥"},
{"c": "6.62", "n": "11", "i": 30477, "v": "नरनारायणौ यौ तौ पुराणावृषिसत्तमौ । सहितौ मानुषे लोके संभूतावमितद्युती ॥"},
{"c": "6.62", "n": "12", "i": 30478, "v": "अजेयौ समरे यत्तौ सहितावमरैरपि । मूढास्त्वेतौ न जानन्ति नरनारायणावृषी ॥"},
{"c": "6.62", "n": "13", "i": 30479, "v": "तस्याहमात्मजो ब्रह्मा सर्वस्य जगतः पतिः । वासुदेवोऽर्चनीयो वः सर्वलोकमहेश्वरः ॥"},
{"c": "6.62", "n": "14", "i": 30480, "v": "तथा मनुष्योऽयमिति कदाचित्सुरसत्तमाः । नावज्ञेयो महावीर्यः शङ्खचक्रगदाधरः ॥"},
{"c": "6.62", "n": "15", "i": 30481, "v": "एतत्परमकं गुह्यमेतत्परमकं पदम् । एतत्परमकं ब्रह्म एतत्परमकं यशः ॥"},
{"c": "6.62", "n": "16", "i": 30482, "v": "एतदक्षरमव्यक्तमेतत्तच्छाश्वतं महत् । एतत्पुरुषसंज्ञं वै गीयते ज्ञायते न च ॥"},
{"c": "6.62", "n": "17", "i": 30483, "v": "एतत्परमकं तेज एतत्परमकं सुखम् । एतत्परमकं सत्यं कीर्तितं विश्वकर्मणा ॥"},
{"c": "6.62", "n": "18", "i": 30484, "v": "तस्मात्सर्वैः सुरैः सेन्द्रैर्लोकैश्चामितविक्रमः । नावज्ञेयो वासुदेवो मानुषोऽयमिति प्रभुः ॥"},
{"c": "6.62", "n": "19", "i": 30485, "v": "यश्च मानुषमात्रोऽयमिति ब्रूयात्सुमन्दधीः । हृषीकेशमवज्ञानात्तमाहुः पुरुषाधमम् ॥"},
{"c": "6.62", "n": "20", "i": 30486, "v": "योगिनं तं महात्मानं प्रविष्टं मानुषीं तनुम् । अवमन्येद्वासुदेवं तमाहुस्तामसं जनाः ॥"},
{"c": "6.62", "n": "21", "i": 30487, "v": "देवं चराचरात्मानं श्रीवत्साङ्कं सुवर्चसम् । पद्मनाभं न जानाति तमाहुस्तामसं जनाः ॥"},
{"c": "6.62", "n": "22", "i": 30488, "v": "किरीटकौस्तुभधरं मित्राणामभयंकरम् । अवजानन्महात्मानं घोरे तमसि मज्जति ॥"},
{"c": "6.62", "n": "23", "i": 30489, "v": "एवं विदित्वा तत्त्वार्थं लोकानामीश्वरेश्वरः । वासुदेवो नमस्कार्यः सर्वलोकैः सुरोत्तमाः ॥"},
{"c": "6.62", "n": "24", "i": 30490, "v": "एवमुक्त्वा स भगवान्सर्वान्देवगणान्पुरा । विसृज्य सर्वलोकात्मा जगाम भवनं स्वकम् ॥"},
{"c": "6.62", "n": "25", "i": 30491, "v": "ततो देवाः सगन्धर्वा मुनयोऽप्सरसोऽपि च । कथां तां ब्रह्मणा गीतां श्रुत्वा प्रीता दिवं ययुः ॥"},
{"c": "6.62", "n": "26", "i": 30492, "v": "एतच्छ्रुतं मया तात ऋषीणां भावितात्मनाम् । वासुदेवं कथयतां समवाये पुरातनम् ॥"},
{"c": "6.62", "n": "27", "i": 30493, "v": "जामदग्न्यस्य रामस्य मार्कण्डेयस्य धीमतः । व्यासनारदयोश्चापि श्रुतं श्रुतविशारद ॥"},
{"c": "6.62", "n": "28", "i": 30494, "v": "एतमर्थं च विज्ञाय श्रुत्वा च प्रभुमव्ययम् । वासुदेवं महात्मानं लोकानामीश्वरेश्वरम् ॥"},
{"c": "6.62", "n": "29", "i": 30495, "v": "यस्यासावात्मजो ब्रह्मा सर्वस्य जगतः पिता । कथं न वासुदेवोऽयमर्च्यश्चेज्यश्च मानवैः ॥"},
{"c": "6.62", "n": "30", "i": 30496, "v": "वारितोऽसि पुरा तात मुनिभिर्वेदपारगैः । मा गच्छ संयुगं तेन वासुदेवेन धीमता । मा पाण्डवैः सार्धमिति तच्च मोहान्न बुध्यसे ॥"},
{"c": "6.62", "n": "31", "i": 30497, "v": "मन्ये त्वां राक्षसं क्रूरं तथा चासि तमोवृतः । यस्माद्द्विषसि गोविन्दं पाण्डवं च धनंजयम् । नरनारायणौ देवौ नान्यो द्विष्याद्धि मानवः ॥"},
{"c": "6.62", "n": "32", "i": 30498, "v": "तस्माद्ब्रवीमि ते राजन्नेष वै शाश्वतोऽव्ययः । सर्वलोकमयो नित्यः शास्ता धाता धरो ध्रुवः ॥"},
{"c": "6.62", "n": "33", "i": 30499, "v": "लोकान्धारयते यस्त्रींश्चराचरगुरुः प्रभुः । योद्धा जयश्च जेता च सर्वप्रकृतिरीश्वरः ॥"},
{"c": "6.62", "n": "34", "i": 30500, "v": "राजन्सत्त्वमयो ह्येष तमोरागविवर्जितः । यतः कृष्णस्ततो धर्मो यतो धर्मस्ततो जयः ॥"},
{"c": "6.62", "n": "35", "i": 30501, "v": "तस्य माहात्म्ययोगेन योगेनात्मन एव च । धृताः पाण्डुसुता राजञ्जयश्चैषां भविष्यति ॥"},
{"c": "6.62", "n": "36", "i": 30502, "v": "श्रेयोयुक्तां सदा बुद्धिं पाण्डवानां दधाति यः । बलं चैव रणे नित्यं भयेभ्यश्चैव रक्षति ॥"},
{"c": "6.62", "n": "37", "i": 30503, "v": "स एष शाश्वतो देवः सर्वगुह्यमयः शिवः । वासुदेव इति ज्ञेयो यन्मां पृच्छसि भारत ॥"},
{"c": "6.62", "n": "38", "i": 30504, "v": "ब्राह्मणैः क्षत्रियैर्वैश्यैः शूद्रैश्च कृतलक्षणैः । सेव्यतेऽभ्यर्च्यते चैव नित्ययुक्तैः स्वकर्मभिः ॥"},
{"c": "6.62", "n": "39", "i": 30505, "v": "द्वापरस्य युगस्यान्ते आदौ कलियुगस्य च । सात्वतं विधिमास्थाय गीतः संकर्षणेन यः ॥"},
{"c": "6.62", "n": "40", "i": 30506, "v": "स एष सर्वासुरमर्त्यलोकं; समुद्रकक्ष्यान्तरिताः पुरीश्च । युगे युगे मानुषं चैव वासं; पुनः पुनः सृजते वासुदेवः ॥"},
{"c": "6.63", "t": "दुर्योधन उवाच ।"},
{"c": "6.63", "n": "1", "i": 30507, "v": "वासुदेवो महद्भूतं सर्वलोकेषु कथ्यते । तस्यागमं प्रतिष्ठां च ज्ञातुमिच्छे पितामह ॥"},
{"c": "6.63", "t": "भीष्म उवाच ।"},
{"c": "6.63", "n": "2", "i": 30508, "v": "वासुदेवो महद्भूतं संभूतं सह दैवतैः । न परं पुण्डरीकाक्षाद्दृश्यते भरतर्षभ । मार्कण्डेयश्च गोविन्दं कथयत्यद्भुतं महत् ॥"},
{"c": "6.63", "n": "3", "i": 30509, "v": "सर्वभूतानि भूतात्मा महात्मा पुरुषोत्तमः । आपो वायुश्च तेजश्च त्रयमेतदकल्पयत् ॥"},
{"c": "6.63", "n": "4", "i": 30510, "v": "स सृष्ट्वा पृथिवीं देवः सर्वलोकेश्वरः प्रभुः । अप्सु वै शयनं चक्रे महात्मा पुरुषोत्तमः । सर्वतोयमयो देवो योगात्सुष्वाप तत्र ह ॥"},
{"c": "6.63", "n": "5", "i": 30511, "v": "मुखतः सोऽग्निमसृजत्प्राणाद्वायुमथापि च । सरस्वतीं च वेदांश्च मनसः ससृजेऽच्युतः ॥"},
{"c": "6.63", "n": "6", "i": 30512, "v": "एष लोकान्ससर्जादौ देवांश्चर्षिगणैः सह । निधनं चैव मृत्युं च प्रजानां प्रभवोऽव्ययः ॥"},
{"c": "6.63", "n": "7", "i": 30513, "v": "एष धर्मश्च धर्मज्ञो वरदः सर्वकामदः । एष कर्ता च कार्यं च पूर्वदेवः स्वयंप्रभुः ॥"},
{"c": "6.63", "n": "8", "i": 30514, "v": "भूतं भव्यं भविष्यच्च पूर्वमेतदकल्पयत् । उभे संध्ये दिशः खं च नियमं च जनार्दनः ॥"},
{"c": "6.63", "n": "9", "i": 30515, "v": "ऋषींश्चैव हि गोविन्दस्तपश्चैवानु कल्पयत् । स्रष्टारं जगतश्चापि महात्मा प्रभुरव्ययः ॥"},
{"c": "6.63", "n": "10", "i": 30516, "v": "अग्रजं सर्वभूतानां संकर्षणमकल्पयत् । शेषं चाकल्पयद्देवमनन्तमिति यं विदुः ॥"},
{"c": "6.63", "n": "11", "i": 30517, "v": "यो धारयति भूतानि धरां चेमां सपर्वताम् । ध्यानयोगेन विप्राश्च तं वदन्ति महौजसम् ॥"},
{"c": "6.63", "n": "12", "i": 30518, "v": "कर्णस्रोतोद्भवं चापि मधुं नाम महासुरम् । तमुग्रमुग्रकर्माणमुग्रां बुद्धिं समास्थितम् । ब्रह्मणोऽपचितिं कुर्वञ्जघान पुरुषोत्तमः ॥"},
{"c": "6.63", "n": "13", "i": 30519, "v": "तस्य तात वधादेव देवदानवमानवाः । मधुसूदनमित्याहुरृषयश्च जनार्दनम् । वराहश्चैव सिंहश्च त्रिविक्रमगतिः प्रभुः ॥"},
{"c": "6.63", "n": "14", "i": 30520, "v": "एष माता पिता चैव सर्वेषां प्राणिनां हरिः । परं हि पुण्डरीकाक्षान्न भूतं न भविष्यति ॥"},
{"c": "6.63", "n": "15", "i": 30521, "v": "मुखतोऽसृजद्ब्राह्मणान्बाहुभ्यां क्षत्रियांस्तथा । वैश्यांश्चाप्यूरुतो राजञ्शूद्रान्पद्भ्यां तथैव च । तपसा नियतो देवो निधानं सर्वदेहिनाम् ॥"},
{"c": "6.63", "n": "16", "i": 30522, "v": "ब्रह्मभूतममावास्यां पौर्णमास्यां तथैव च । योगभूतं परिचरन्केशवं महदाप्नुयात् ॥"},
{"c": "6.63", "n": "17", "i": 30523, "v": "केशवः परमं तेजः सर्वलोकपितामहः । एवमाहुर्हृषीकेशं मुनयो वै नराधिप ॥"},
{"c": "6.63", "n": "18", "i": 30524, "v": "एवमेनं विजानीहि आचार्यं पितरं गुरुम् । कृष्णो यस्य प्रसीदेत लोकास्तेनाक्षया जिताः ॥"},
{"c": "6.63", "n": "19", "i": 30525, "v": "यश्चैवैनं भयस्थाने केशवं शरणं व्रजेत् । सदा नरः पठंश्चेदं स्वस्तिमान्स सुखी भवेत् ॥"},
{"c": "6.63", "n": "20", "i": 30526, "v": "ये च कृष्णं प्रपद्यन्ते ते न मुह्यन्ति मानवाः । भये महति ये मग्नाः पाति नित्यं जनार्दनः ॥"},
{"c": "6.63", "n": "21", "i": 30527, "v": "एतद्युधिष्ठिरो ज्ञात्वा याथातथ्येन भारत । सर्वात्मना महात्मानं केशवं जगदीश्वरम् । प्रपन्नः शरणं राजन्योगानामीश्वरं प्रभुम् ॥"},
{"c": "6.64", "t": "भीष्म उवाच ।"},
{"c": "6.64", "n": "1", "i": 30528, "v": "शृणु चेदं महाराज ब्रह्मभूतस्तवं मम । ब्रह्मर्षिभिश्च देवैश्च यः पुरा कथितो भुवि ॥"},
{"c": "6.64", "n": "2", "i": 30529, "v": "साध्यानामपि देवानां देवदेवेश्वरः प्रभुः । लोकभावनभावज्ञ इति त्वां नारदोऽब्रवीत् । भूतं भव्यं भविष्यं च मार्कण्डेयोऽभ्युवाच ह ॥"},
{"c": "6.64", "n": "3", "i": 30530, "v": "यज्ञानां चैव यज्ञं त्वां तपश्च तपसामपि । देवानामपि देवं च त्वामाह भगवान्भृगुः । पुराणे भैरवं रूपं विष्णो भूतपतेति वै ॥"},
{"c": "6.64", "n": "4", "i": 30531, "v": "वासुदेवो वसूनां त्वं शक्रं स्थापयिता तथा । देवदेवोऽसि देवानामिति द्वैपायनोऽब्रवीत् ॥"},
{"c": "6.64", "n": "5", "i": 30532, "v": "पूर्वे प्रजानिसर्गेषु दक्षमाहुः प्रजापतिम् । स्रष्टारं सर्वभूतानामङ्गिरास्त्वां ततोऽब्रवीत् ॥"},
{"c": "6.64", "n": "6", "i": 30533, "v": "अव्यक्तं ते शरीरोत्थं व्यक्तं ते मनसि स्थितम् । देवा वाक्संभवाश्चेति देवलस्त्वसितोऽब्रवीत् ॥"},
{"c": "6.64", "n": "7", "i": 30534, "v": "शिरसा ते दिवं व्याप्तं बाहुभ्यां पृथिवी धृता । जठरं ते त्रयो लोकाः पुरुषोऽसि सनातनः ॥"},
{"c": "6.64", "n": "8", "i": 30535, "v": "एवं त्वामभिजानन्ति तपसा भाविता नराः । आत्मदर्शनतृप्तानामृषीणां चापि सत्तमः ॥"},
{"c": "6.64", "n": "9", "i": 30536, "v": "राजर्षीणामुदाराणामाहवेष्वनिवर्तिनाम् । सर्वधर्मप्रधानानां त्वं गतिर्मधुसूदन ॥"},
{"c": "6.64", "n": "10", "i": 30537, "v": "एष ते विस्तरस्तात संक्षेपश्च प्रकीर्तितः । केशवस्य यथातत्त्वं सुप्रीतो भव केशवे ॥"},
{"c": "6.64", "t": "संजय उवाच ।"},
{"c": "6.64", "n": "11", "i": 30538, "v": "पुण्यं श्रुत्वैतदाख्यानं महाराज सुतस्तव । केशवं बहु मेने स पाण्डवांश्च महारथान् ॥"},
{"c": "6.64", "n": "12", "i": 30539, "v": "तमब्रवीन्महाराज भीष्मः शांतनवः पुनः । माहात्म्यं ते श्रुतं राजन्केशवस्य महात्मनः ॥"},
{"c": "6.64", "n": "13", "i": 30540, "v": "नरस्य च यथातत्त्वं यन्मां त्वं परिपृच्छसि । यदर्थं नृषु संभूतौ नरनारायणावुभौ ॥"},
{"c": "6.64", "n": "14", "i": 30541, "v": "अवध्यौ च यथा वीरौ संयुगेष्वपराजितौ । यथा च पाण्डवा राजन्नगम्या युधि कस्यचित् ॥"},
{"c": "6.64", "n": "15", "i": 30542, "v": "प्रीतिमान्हि दृढं कृष्णः पाण्डवेषु यशस्विषु । तस्माद्ब्रवीमि राजेन्द्र शमो भवतु पाण्डवैः ॥"},
{"c": "6.64", "n": "16", "i": 30543, "v": "पृथिवीं भुङ्क्ष्व सहितो भ्रातृभिर्बलिभिर्वशी । नरनारायणौ देवाववज्ञाय नशिष्यसि ॥"},
{"c": "6.64", "n": "17", "i": 30544, "v": "एवमुक्त्वा तव पिता तूष्णीमासीद्विशां पते । व्यसर्जयच्च राजानं शयनं च विवेश ह ॥"},
{"c": "6.64", "n": "18", "i": 30545, "v": "राजापि शिबिरं प्रायात्प्रणिपत्य महात्मने । शिश्ये च शयने शुभ्रे तां रात्रिं भरतर्षभ ॥"},
{"c": "6.65", "t": "संजय उवाच ।"},
{"c": "6.65", "n": "1", "i": 30546, "v": "व्युषितायां च शर्वर्यामुदिते च दिवाकरे । उभे सेने महाराज युद्धायैव समीयतुः ॥"},
{"c": "6.65", "n": "2", "i": 30547, "v": "अभ्यधावंश्च संक्रुद्धाः परस्परजिगीषवः । ते सर्वे सहिता युद्धे समालोक्य परस्परम् ॥"},
{"c": "6.65", "n": "3", "i": 30548, "v": "पाण्डवा धार्तराष्ट्राश्च राजन्दुर्मन्त्रिते तव । व्यूहौ च व्यूह्य संरब्धाः संप्रयुद्धाः प्रहारिणः ॥"},
{"c": "6.65", "n": "4", "i": 30549, "v": "अरक्षन्मकरव्यूहं भीष्मो राजन्समन्ततः । तथैव पाण्डवा राजन्नरक्षन्व्यूहमात्मनः ॥"},
{"c": "6.65", "n": "5", "i": 30550, "v": "स निर्ययौ रथानीकं पिता देवव्रतस्तव । महता रथवंशेन संवृतो रथिनां वरः ॥"},
{"c": "6.65", "n": "6", "i": 30551, "v": "इतरेतरमन्वीयुर्यथाभागमवस्थिताः । रथिनः पत्तयश्चैव दन्तिनः सादिनस्तथा ॥"},
{"c": "6.65", "n": "7", "i": 30552, "v": "तान्दृष्ट्वा प्रोद्यतान्संख्ये पाण्डवाश्च यशस्विनः । श्येनेन व्यूहराजेन तेनाजय्येन संयुगे ॥"},
{"c": "6.65", "n": "8", "i": 30553, "v": "अशोभत मुखे तस्य भीमसेनो महाबलः । नेत्रे शिखण्डी दुर्धर्षो धृष्टद्युम्नश्च पार्षतः ॥"},
{"c": "6.65", "n": "9", "i": 30554, "v": "शीर्षं तस्याभवद्वीरः सात्यकिः सत्यविक्रमः । विधुन्वन्गाण्डिवं पार्थो ग्रीवायामभवत्तदा ॥"},
{"c": "6.65", "n": "10", "i": 30555, "v": "अक्षौहिण्या समग्रा या वामपक्षोऽभवत्तदा । महात्मा द्रुपदः श्रीमान्सह पुत्रेण संयुगे ॥"},
{"c": "6.65", "n": "11", "i": 30556, "v": "दक्षिणश्चाभवत्पक्षः कैकेयोऽक्षौहिणीपतिः । पृष्ठतो द्रौपदेयाश्च सौभद्रश्चापि वीर्यवान् ॥"},
{"c": "6.65", "n": "12", "i": 30557, "v": "पृष्ठे समभवच्छ्रीमान्स्वयं राजा युधिष्ठिरः । भ्रातृभ्यां सहितो धीमान्यमाभ्यां चारुविक्रमः ॥"},
{"c": "6.65", "n": "13", "i": 30558, "v": "प्रविश्य तु रणे भीमो मकरं मुखतस्तदा । भीष्ममासाद्य संग्रामे छादयामास सायकैः ॥"},
{"c": "6.65", "n": "14", "i": 30559, "v": "ततो भीष्मो महास्त्राणि पातयामास भारत । मोहयन्पाण्डुपुत्राणां व्यूढं सैन्यं महाहवे ॥"},
{"c": "6.65", "n": "15", "i": 30560, "v": "संमुह्यति तदा सैन्ये त्वरमाणो धनंजयः । भीष्मं शरसहस्रेण विव्याध रणमूर्धनि ॥"},
{"c": "6.65", "n": "16", "i": 30561, "v": "परिसंवार्य चास्त्राणि भीष्ममुक्तानि संयुगे । स्वेनानीकेन हृष्टेन युद्धाय समवस्थितः ॥"},
{"c": "6.65", "n": "17", "i": 30562, "v": "ततो दुर्योधनो राजा भारद्वाजमभाषत । पूर्वं दृष्ट्वा वधं घोरं बलस्य बलिनां वरः । भ्रातॄणां च वधं युद्धे स्मरमाणो महारथः ॥"},
{"c": "6.65", "n": "18", "i": 30563, "v": "आचार्य सततं त्वं हि हितकामो ममानघ । वयं हि त्वां समाश्रित्य भीष्मं चैव पितामहम् ॥"},
{"c": "6.65", "n": "19", "i": 30564, "v": "देवानपि रणे जेतुं प्रार्थयामो न संशयः । किमु पाण्डुसुतान्युद्धे हीनवीर्यपराक्रमान् ॥", "md": "\"Reliving upon you, O slayer of foes, we are even capable of vanquishing in battle the celestials and the Asuras united together, with Indra at their head,"},
{"c": "6.65", "n": "20", "i": 30565, "v": "एवमुक्तस्ततो द्रोणस्तव पुत्रेण मारिष । अभिनत्पाण्डवानीकं प्रेक्षमाणस्य सात्यकेः ॥"},
{"c": "6.65", "n": "21", "i": 30566, "v": "सात्यकिस्तु तदा द्रोणं वारयामास भारत । ततः प्रववृते युद्धं तुमुलं लोमहर्षणम् ॥"},
{"c": "6.65", "n": "22", "i": 30567, "v": "शैनेयं तु रणे क्रुद्धो भारद्वाजः प्रतापवान् । अविध्यन्निशितैर्बाणैर्जत्रुदेशे हसन्निव ॥"},
{"c": "6.65", "n": "23", "i": 30568, "v": "भीमसेनस्ततः क्रुद्धो भारद्वाजमविध्यत । संरक्षन्सात्यकिं राजन्द्रोणाच्छस्त्रभृतां वरात् ॥"},
{"c": "6.65", "n": "24", "i": 30569, "v": "ततो द्रोणश्च भीष्मश्च तथा शल्यश्च मारिष । भीमसेनं रणे क्रुद्धाश्छादयां चक्रिरे शरैः ॥"},
{"c": "6.65", "n": "25", "i": 30570, "v": "तत्राभिमन्युः संक्रुद्धो द्रौपदेयाश्च मारिष । विव्यधुर्निशितैर्बाणैः सर्वांस्तानुद्यतायुधान् ॥"},
{"c": "6.65", "n": "26", "i": 30571, "v": "भीष्मद्रोणौ च संक्रुद्धावापतन्तौ महाबलौ । प्रत्युद्ययौ शिखण्डी तु महेष्वासो महाहवे ॥"},
{"c": "6.65", "n": "27", "i": 30572, "v": "प्रगृह्य बलवद्वीरो धनुर्जलदनिस्वनम् । अभ्यवर्षच्छरैस्तूर्णं छादयानो दिवाकरम् ॥"},
{"c": "6.65", "n": "28", "i": 30573, "v": "शिखण्डिनं समासाद्य भरतानां पितामहः । अवर्जयत संग्रामे स्त्रीत्वं तस्यानुसंस्मरन् ॥", "md": "Then Shikhandin pierced the grand father of the Bharatas, but the latter of undeteriorating renown struck him not, remembering his femininity."},
{"c": "6.65", "n": "29", "i": 30574, "v": "ततो द्रोणो महाराज अभ्यद्रवत तं रणे । रक्षमाणस्ततो भीष्मं तव पुत्रेण चोदितः ॥"},
{"c": "6.65", "n": "30", "i": 30575, "v": "शिखण्डी तु समासाद्य द्रोणं शस्त्रभृतां वरम् । अवर्जयत संग्रामे युगान्ताग्निमिवोल्बणम् ॥"},
{"c": "6.65", "n": "31", "i": 30576, "v": "ततो बलेन महता पुत्रस्तव विशां पते । जुगोप भीष्ममासाद्य प्रार्थयानो महद्यशः ॥"},
{"c": "6.65", "n": "32", "i": 30577, "v": "तथैव पाण्डवा राजन्पुरस्कृत्य धनंजयम् । भीष्ममेवाभ्यवर्तन्त जये कृत्वा दृढां मतिम् ॥"},
{"c": "6.65", "n": "33", "i": 30578, "v": "तद्युद्धमभवद्घोरं देवानां दानवैरिव । जयं च काङ्क्षतां नित्यं यशश्च परमाद्भुतम् ॥"},
{"c": "6.66", "t": "संजय उवाच ।"},
{"c": "6.66", "n": "1", "i": 30579, "v": "अकरोत्तुमुलं युद्धं भीष्मः शांतनवस्तदा । भीमसेनभयादिच्छन्पुत्रांस्तारयितुं तव ॥"},
{"c": "6.66", "n": "2", "i": 30580, "v": "पूर्वाह्णे तन्महारौद्रं राज्ञां युद्धमवर्तत । कुरूणां पाण्डवानां च मुख्यशूरविनाशनम् ॥"},
{"c": "6.66", "n": "3", "i": 30581, "v": "तस्मिन्नाकुलसंग्रामे वर्तमाने महाभये । अभवत्तुमुलः शब्दः संस्पृशन्गगनं महत् ॥"},
{"c": "6.66", "n": "4", "i": 30582, "v": "नदद्भिश्च महानागैर्हेषमाणैश्च वाजिभिः । भेरीशङ्खनिनादैश्च तुमुलः समपद्यत ॥"},
{"c": "6.66", "n": "5", "i": 30583, "v": "युयुत्सवस्ते विक्रान्ता विजयाय महाबलाः । अन्योन्यमभिगर्जन्तो गोष्ठेष्विव महर्षभाः ॥"},
{"c": "6.66", "n": "6", "i": 30584, "v": "शिरसां पात्यमानानां समरे निशितैः शरैः । अश्मवृष्टिरिवाकाशे बभूव भरतर्षभ ॥"},
{"c": "6.66", "n": "7", "i": 30585, "v": "कुण्डलोष्णीषधारीणि जातरूपोज्ज्वलानि च । पतितानि स्म दृश्यन्ते शिरांसि भरतर्षभ ॥"},
{"c": "6.66", "n": "8", "i": 30586, "v": "विशिखोन्मथितैर्गात्रैर्बाहुभिश्च सकार्मुकैः । सहस्ताभरणैश्चान्यैरभवच्छादिता मही ॥"},
{"c": "6.66", "n": "9", "i": 30587, "v": "कवचोपहितैर्गात्रैर्हस्तैश्च समलंकृतैः । मुखैश्च चन्द्रसंकाशै रक्तान्तनयनैः शुभैः ॥"},
{"c": "6.66", "n": "10", "i": 30588, "v": "गजवाजिमनुष्याणां सर्वगात्रैश्च भूपते । आसीत्सर्वा समाकीर्णा मुहूर्तेन वसुंधरा ॥"},
{"c": "6.66", "n": "11", "i": 30589, "v": "रजोमेघैश्च तुमुलैः शस्त्रविद्युत्प्रकाशितैः । आयुधानां च निर्घोषः स्तनयित्नुसमोऽभवत् ॥"},
{"c": "6.66", "n": "12", "i": 30590, "v": "स संप्रहारस्तुमुलः कटुकः शोणितोदकः । प्रावर्तत कुरूणां च पाण्डवानां च भारत ॥"},
{"c": "6.66", "n": "13", "i": 30591, "v": "तस्मिन्महाभये घोरे तुमुले लोमहर्षणे । ववर्षुः शरवर्षाणि क्षत्रिया युद्धदुर्मदाः ॥"},
{"c": "6.66", "n": "14", "i": 30592, "v": "क्रोशन्ति कुञ्जरास्तत्र शरवर्षप्रतापिताः । तावकानां परेषां च संयुगे भरतोत्तम । अश्वाश्च पर्यधावन्त हतारोहा दिशो दश ॥"},
{"c": "6.66", "n": "15", "i": 30593, "v": "उत्पत्य निपतन्त्यन्ये शरघातप्रपीडिताः । तावकानां परेषां च योधानां भरतर्षभ ॥"},
{"c": "6.66", "n": "16", "i": 30594, "v": "अश्वानां कुञ्जराणां च रथानां चातिवर्तताम् । संघाताः स्म प्रदृश्यन्ते तत्र तत्र विशां पते ॥"},
{"c": "6.66", "n": "17", "i": 30595, "v": "गदाभिरसिभिः प्रासैर्बाणैश्च नतपर्वभिः । जघ्नुः परस्परं तत्र क्षत्रियाः कालचोदिताः ॥"},
{"c": "6.66", "n": "18", "i": 30596, "v": "अपरे बाहुभिर्वीरा नियुद्धकुशला युधि । बहुधा समसज्जन्त आयसैः परिघैरिव ॥"},
{"c": "6.66", "n": "19", "i": 30597, "v": "मुष्टिभिर्जानुभिश्चैव तलैश्चैव विशां पते । अन्योन्यं जघ्निरे वीरास्तावकाः पाण्डवैः सह ॥"},
{"c": "6.66", "n": "20", "i": 30598, "v": "विरथा रथिनश्चात्र निस्त्रिंशवरधारिणः । अन्योन्यमभिधावन्त परस्परवधैषिणः ॥"},
{"c": "6.66", "n": "21", "i": 30599, "v": "ततो दुर्योधनो राजा कलिङ्गैर्बहुभिर्वृतः । पुरस्कृत्य रणे भीष्मं पाण्डवानभ्यवर्तत ॥", "md": "Seeing that army thus routed, your son Duryodhana, placing Bhishma at the head of all the troops, and himself marching in the van."},
{"c": "6.66", "n": "22", "i": 30600, "v": "तथैव पाण्डवाः सर्वे परिवार्य वृकोदरम् । भीष्ममभ्यद्रवन्क्रुद्धा रणे रभसवाहनाः ॥"},
{"c": "6.67", "t": "संजय उवाच ।"},
{"c": "6.67", "n": "1", "i": 30601, "v": "दृष्ट्वा भीष्मेण संसक्तान्भ्रातॄनन्यांश्च पार्थिवान् । तमभ्यधावद्गाङ्गेयमुद्यतास्त्रो धनंजयः ॥"},
{"c": "6.67", "n": "2", "i": 30602, "v": "पाञ्चजन्यस्य निर्घोषं धनुषो गाण्डिवस्य च । ध्वजं च दृष्ट्वा पार्थस्य सर्वान्नो भयमाविशत् ॥"},
{"c": "6.67", "n": "3", "i": 30603, "v": "असज्जमानं वृक्षेषु धूमकेतुमिवोत्थितम् । बहुवर्णं च चित्रं च दिव्यं वानरलक्षणम् । अपश्याम महाराज ध्वजं गाण्डिवधन्वनः ॥"},
{"c": "6.67", "n": "4", "i": 30604, "v": "विद्युतं मेघमध्यस्थां भ्राजमानामिवाम्बरे । ददृशुर्गाण्डिवं योधा रुक्मपृष्ठं महारथे ॥"},
{"c": "6.67", "n": "5", "i": 30605, "v": "अशुश्रुम भृशं चास्य शक्रस्येवाभिगर्जतः । सुघोरं तलयोः शब्दं निघ्नतस्तव वाहिनीम् ॥"},
{"c": "6.67", "n": "6", "i": 30606, "v": "चण्डवातो यथा मेघः सविद्युत्स्तनयित्नुमान् । दिशः संप्लावयन्सर्वाः शरवर्षैः समन्ततः ॥"},
{"c": "6.67", "n": "7", "i": 30607, "v": "अभ्यधावत गाङ्गेयं भैरवास्त्रो धनंजयः । दिशं प्राचीं प्रतीचीं च न जानीमोऽस्त्रमोहिताः ॥"},
{"c": "6.67", "n": "8", "i": 30608, "v": "कांदिग्भूताः श्रान्तपत्रा हतास्त्रा हतचेतसः । अन्योन्यमभिसंश्लिष्य योधास्ते भरतर्षभ ॥"},
{"c": "6.67", "n": "9", "i": 30609, "v": "भीष्ममेवाभिलीयन्त सह सर्वैस्तवात्मजैः । तेषामार्तायनमभूद्भीष्मः शंतनवो रणे ॥"},
{"c": "6.67", "n": "10", "i": 30610, "v": "समुत्पतन्त वित्रस्ता रथेभ्यो रथिनस्तदा । सादिनश्चाश्वपृष्ठेभ्यो भूमौ चापि पदातयः ॥"},
{"c": "6.67", "n": "11", "i": 30611, "v": "श्रुत्वा गाण्डीवनिर्घोषं विस्फूर्जितमिवाशनेः । सर्वसैन्यानि भीतानि व्यवलीयन्त भारत ॥"},
{"c": "6.67", "n": "12", "i": 30612, "v": "अथ काम्बोजमुख्यैस्तु बृहद्भिः शीघ्रगामिभिः । गोपानां बहुसाहस्रैर्बलैर्गोवासनो वृतः ॥"},
{"c": "6.67", "n": "13", "i": 30613, "v": "मद्रसौवीरगान्धारैस्त्रिगर्तैश्च विशां पते । सर्वकालिङ्गमुख्यैश्च कलिङ्गाधिपतिर्वृतः ॥"},
{"c": "6.67", "n": "14", "i": 30614, "v": "नागा नरगणौघाश्च दुःशासनपुरःसराः । जयद्रथश्च नृपतिः सहितः सर्वराजभिः ॥"},
{"c": "6.67", "n": "15", "i": 30615, "v": "हयारोहवराश्चैव तव पुत्रेण चोदिताः । चतुर्दश सहस्राणि सौबलं पर्यवारयन् ॥"},
{"c": "6.67", "n": "16", "i": 30616, "v": "ततस्ते सहिताः सर्वे विभक्तरथवाहनाः । पाण्डवान्समरे जग्मुस्तावका भरतर्षभ ॥"},
{"c": "6.67", "n": "17", "i": 30617, "v": "रथिभिर्वारणैरश्वैः पदातैश्च समीरितम् । घोरमायोधनं जज्ञे महाभ्रसदृशं रजः ॥"},
{"c": "6.67", "n": "18", "i": 30618, "v": "तोमरप्रासनाराचगजाश्वरथयोधिनाम् । बलेन महता भीष्मः समसज्जत्किरीटिना ॥"},
{"c": "6.67", "n": "19", "i": 30619, "v": "आवन्त्यः काशिराजेन भीमसेनेन सैन्धवः । अजातशत्रुर्मद्राणामृषभेण यशस्विना । सहपुत्रः सहामात्यः शल्येन समसज्जत ॥"},
{"c": "6.67", "n": "20", "i": 30620, "v": "विकर्णः सहदेवेन चित्रसेनः शिखण्डिना । मत्स्या दुर्योधनं जग्मुः शकुनिं च विशां पते ॥"},
{"c": "6.67", "n": "21", "i": 30621, "v": "द्रुपदश्चेकितानश्च सात्यकिश्च महारथः । द्रोणेन समसज्जन्त सपुत्रेण महात्मना । कृपश्च कृतवर्मा च धृष्टकेतुमभिद्रुतौ ॥"},
{"c": "6.67", "n": "22", "i": 30622, "v": "एवं प्रजविताश्वानि भ्रान्तनागरथानि च । सैन्यानि समसज्जन्त प्रयुद्धानि समन्ततः ॥"},
{"c": "6.67", "n": "23", "i": 30623, "v": "निरभ्रे विद्युतस्तीव्रा दिशश्च रजसावृताः । प्रादुरासन्महोल्काश्च सनिर्घाता विशां पते ॥"},
{"c": "6.67", "n": "24", "i": 30624, "v": "प्रववौ च महावातः पांसुवर्षं पपात च । नभस्यन्तर्दधे सूर्यः सैन्येन रजसावृतः ॥"},
{"c": "6.67", "n": "25", "i": 30625, "v": "प्रमोहः सर्वसत्त्वानामतीव समपद्यत । रजसा चाभिभूतानामस्त्रजालैश्च तुद्यताम् ॥"},
{"c": "6.67", "n": "26", "i": 30626, "v": "वीरबाहुविसृष्टानां सर्वावरणभेदिनाम् । संघातः शरजालानां तुमुलः समपद्यत ॥"},
{"c": "6.67", "n": "27", "i": 30627, "v": "प्रकाशं चक्रुराकाशमुद्यतानि भुजोत्तमैः । नक्षत्रविमलाभानि शस्त्राणि भरतर्षभ ॥"},
{"c": "6.67", "n": "28", "i": 30628, "v": "आर्षभाणि विचित्राणि रुक्मजालावृतानि च । संपेतुर्दिक्षु सर्वासु चर्माणि भरतर्षभ ॥"},
{"c": "6.67", "n": "29", "i": 30629, "v": "सूर्यवर्णैश्च निस्त्रिंशैः पात्यमानानि सर्वशः । दिक्षु सर्वास्वदृश्यन्त शरीराणि शिरांसि च ॥"},
{"c": "6.67", "n": "30", "i": 30630, "v": "भग्नचक्राक्षनीडाश्च निपातितमहाध्वजाः । हताश्वाः पृथिवीं जग्मुस्तत्र तत्र महारथाः ॥"},
{"c": "6.67", "n": "31", "i": 30631, "v": "परिपेतुर्हयाश्चात्र केचिच्छस्त्रकृतव्रणाः । रथान्विपरिकर्षन्तो हतेषु रथयोधिषु ॥"},
{"c": "6.67", "n": "32", "i": 30632, "v": "शराहता भिन्नदेहा बद्धयोक्त्रा हयोत्तमाः । युगानि पर्यकर्षन्त तत्र तत्र स्म भारत ॥"},
{"c": "6.67", "n": "33", "i": 30633, "v": "अदृश्यन्त ससूताश्च साश्वाः सरथयोधिनः । एकेन बलिना राजन्वारणेन हता रथाः ॥"},
{"c": "6.67", "n": "34", "i": 30634, "v": "गन्धहस्तिमदस्रावमाघ्राय बहवो रणे । संनिपाते बलौघानां वीतमाददिरे गजाः ॥"},
{"c": "6.67", "n": "35", "i": 30635, "v": "सतोमरमहामात्रैर्निपतद्भिर्गतासुभिः । बभूवायोधनं छन्नं नाराचाभिहतैर्गजैः ॥"},
{"c": "6.67", "n": "36", "i": 30636, "v": "संनिपाते बलौघानां प्रेषितैर्वरवारणैः । निपेतुर्युधि संभग्नाः सयोधाः सध्वजा रथाः ॥"},
{"c": "6.67", "n": "37", "i": 30637, "v": "नागराजोपमैर्हस्तैर्नागैराक्षिप्य संयुगे । व्यदृश्यन्त महाराज संभग्ना रथकूबराः ॥"},
{"c": "6.67", "n": "38", "i": 30638, "v": "विशीर्णरथजालाश्च केशेष्वाक्षिप्य दन्तिभिः । द्रुमशाखा इवाविध्य निष्पिष्टा रथिनो रणे ॥"},
{"c": "6.67", "n": "39", "i": 30639, "v": "रथेषु च रथान्युद्धे संसक्तान्वरवारणाः । विकर्षन्तो दिशः सर्वाः संपेतुः सर्वशब्दगाः ॥"},
{"c": "6.67", "n": "40", "i": 30640, "v": "तेषां तथा कर्षतां च गजानां रूपमाबभौ । सरःसु नलिनीजालं विषक्तमिव कर्षताम् ॥"},
{"c": "6.67", "n": "41", "i": 30641, "v": "एवं संछादितं तत्र बभूवायोधनं महत् । सादिभिश्च पदातैश्च सध्वजैश्च महारथैः ॥"},
{"c": "6.68", "t": "संजय उवाच ।"},
{"c": "6.68", "n": "1", "i": 30642, "v": "शिखण्डी सह मत्स्येन विराटेन विशां पते । भीष्ममाशु महेष्वासमाससाद सुदुर्जयम् ॥"},
{"c": "6.68", "n": "2", "i": 30643, "v": "द्रोणं कृपं विकर्णं च महेष्वासान्महाबलान् । राज्ञश्चान्यान्रणे शूरान्बहूनार्छद्धनंजयः ॥"},
{"c": "6.68", "n": "3", "i": 30644, "v": "सैन्धवं च महेष्वासं सामात्यं सह बन्धुभिः । प्राच्यांश्च दाक्षिणात्यांश्च भूमिपान्भूमिपर्षभ ॥"},
{"c": "6.68", "n": "4", "i": 30645, "v": "पुत्रं च ते महेष्वासं दुर्योधनममर्षणम् । दुःसहं चैव समरे भीमसेनोऽभ्यवर्तत ॥"},
{"c": "6.68", "n": "5", "i": 30646, "v": "सहदेवस्तु शकुनिमुलूकं च महारथम् । पितापुत्रौ महेष्वासावभ्यवर्तत दुर्जयौ ॥"},
{"c": "6.68", "n": "6", "i": 30647, "v": "युधिष्ठिरो महाराज गजानीकं महारथः । समवर्तत संग्रामे पुत्रेण निकृतस्तव ॥"},
{"c": "6.68", "n": "7", "i": 30648, "v": "माद्रीपुत्रस्तु नकुलः शूरः संक्रन्दनो युधि । त्रिगर्तानां रथोदारैः समसज्जत पाण्डवः ॥"},
{"c": "6.68", "n": "8", "i": 30649, "v": "अभ्यवर्तन्त दुर्धर्षाः समरे शाल्वकेकयान् । सात्यकिश्चेकितानश्च सौभद्रश्च महारथः ॥"},
{"c": "6.68", "n": "9", "i": 30650, "v": "धृष्टकेतुश्च समरे राक्षसश्च घटोत्कचः । पुत्राणां ते रथानीकं प्रत्युद्याताः सुदुर्जयाः ॥"},
{"c": "6.68", "n": "10", "i": 30651, "v": "सेनापतिरमेयात्मा धृष्टद्युम्नो महाबलः । द्रोणेन समरे राजन्समियायेन्द्रकर्मणा ॥"},
{"c": "6.68", "n": "11", "i": 30652, "v": "एवमेते महेष्वासास्तावकाः पाण्डवैः सह । समेत्य समरे शूराः संप्रहारं प्रचक्रिरे ॥"},
{"c": "6.68", "n": "12", "i": 30653, "v": "मध्यंदिनगते सूर्ये नभस्याकुलतां गते । कुरवः पाण्डवेयाश्च निजघ्नुरितरेतरम् ॥"},
{"c": "6.68", "n": "13", "i": 30654, "v": "ध्वजिनो हेमचित्राङ्गा विचरन्तो रणाजिरे । सपताका रथा रेजुर्वैयाघ्रपरिवारणाः ॥"},
{"c": "6.68", "n": "14", "i": 30655, "v": "समेतानां च समरे जिगीषूणां परस्परम् । बभूव तुमुलः शब्दः सिंहानामिव नर्दताम् ॥"},
{"c": "6.68", "n": "15", "i": 30656, "v": "तत्राद्भुतमपश्याम संप्रहारं सुदारुणम् । यमकुर्वन्रणे वीराः सृञ्जयाः कुरुभिः सह ॥"},
{"c": "6.68", "n": "16", "i": 30657, "v": "नैव खं न दिशो राजन्न सूर्यं शत्रुतापन । विदिशो वाप्यपश्याम शरैर्मुक्तैः समन्ततः ॥"},
{"c": "6.68", "n": "17", "i": 30658, "v": "शक्तीनां विमलाग्राणां तोमराणां तथास्यताम् । निस्त्रिंशानां च पीतानां नीलोत्पलनिभाः प्रभाः ॥"},
{"c": "6.68", "n": "18", "i": 30659, "v": "कवचानां विचित्राणां भूषणानां प्रभास्तथा । खं दिशः प्रदिशश्चैव भासयामासुरोजसा । विरराज तदा राजंस्तत्र तत्र रणाङ्गणम् ॥"},
{"c": "6.68", "n": "19", "i": 30660, "v": "रथसिंहासनव्याघ्राः समायान्तश्च संयुगे । विरेजुः समरे राजन्ग्रहा इव नभस्तले ॥"},
{"c": "6.68", "n": "20", "i": 30661, "v": "भीष्मस्तु रथिनां श्रेष्ठो भीमसेनं महाबलम् । अवारयत संक्रुद्धः सर्वसैन्यस्य पश्यतः ॥"},
{"c": "6.68", "n": "21", "i": 30662, "v": "ततो भीष्मविनिर्मुक्ता रुक्मपुङ्खाः शिलाशिताः । अभ्यघ्नन्समरे भीमं तैलधौताः सुतेजनाः ॥"},
{"c": "6.68", "n": "22", "i": 30663, "v": "तस्य शक्तिं महावेगां भीमसेनो महाबलः । क्रुद्धाशीविषसंकाशां प्रेषयामास भारत ॥"},
{"c": "6.68", "n": "23", "i": 30664, "v": "तामापतन्तीं सहसा रुक्मदण्डां दुरासदाम् । चिच्छेद समरे भीष्मः शरैः संनतपर्वभिः ॥"},
{"c": "6.68", "n": "24", "i": 30665, "v": "ततोऽपरेण भल्लेन पीतेन निशितेन च । कार्मुकं भीमसेनस्य द्विधा चिच्छेद भारत ॥"},
{"c": "6.68", "n": "25", "i": 30666, "v": "सात्यकिस्तु ततस्तूर्णं भीष्ममासाद्य संयुगे । शरैर्बहुभिरानर्छत्पितरं ते जनेश्वर ॥"},
{"c": "6.68", "n": "26", "i": 30667, "v": "ततः संधाय वै तीक्ष्णं शरं परमदारुणम् । वार्ष्णेयस्य रथाद्भीष्मः पातयामास सारथिम् ॥"},
{"c": "6.68", "n": "27", "i": 30668, "v": "तस्याश्वाः प्रद्रुता राजन्निहते रथसारथौ । तेन तेनैव धावन्ति मनोमारुतरंहसः ॥"},
{"c": "6.68", "n": "28", "i": 30669, "v": "ततः सर्वस्य सैन्यस्य निस्वनस्तुमुलोऽभवत् । हाहाकारश्च संजज्ञे पाण्डवानां महात्मनाम् ॥"},
{"c": "6.68", "n": "29", "i": 30670, "v": "अभिद्रवत गृह्णीत हयान्यच्छत धावत । इत्यासीत्तुमुलः शब्दो युयुधानरथं प्रति ॥"},
{"c": "6.68", "n": "30", "i": 30671, "v": "एतस्मिन्नेव काले तु भीष्मः शांतनवः पुनः । व्यहनत्पाण्डवीं सेनामासुरीमिव वृत्रहा ॥"},
{"c": "6.68", "n": "31", "i": 30672, "v": "ते वध्यमाना भीष्मेण पाञ्चालाः सोमकैः सह । आर्यां युद्धे मतिं कृत्वा भीष्ममेवाभिदुद्रुवुः ॥"},
{"c": "6.68", "n": "32", "i": 30673, "v": "धृष्टद्युम्नमुखाश्चापि पार्थाः शांतनवं रणे । अभ्यधावञ्जिगीषन्तस्तव पुत्रस्य वाहिनीम् ॥", "md": "The heroic Pandavas, O elder brother of Pandu, with cheerful hearts, advanced slaying the forces of your son,"},
{"c": "6.68", "n": "33", "i": 30674, "v": "तथैव तावका राजन्भीष्मद्रोणमुखाः परान् । अभ्यधावन्त वेगेन ततो युद्धमवर्तत ॥"},
{"c": "6.69", "t": "संजय उवाच ।"},
{"c": "6.69", "n": "1", "i": 30675, "v": "विराटोऽथ त्रिभिर्बाणैर्भीष्ममार्छन्महारथम् । विव्याध तुरगांश्चास्य त्रिभिर्बाणैर्महारथः ॥", "md": "Each pierced Bhimasena with ten arrows separately. The ruler of the Sindhus pierced Bhimasena with three arrows."},
{"c": "6.69", "n": "2", "i": 30676, "v": "तं प्रत्यविध्यद्दशभिर्भीष्मः शांतनवः शरैः । रुक्मपुङ्खैर्महेष्वासः कृतहस्तो महाबलः ॥"},
{"c": "6.69", "n": "3", "i": 30677, "v": "द्रौणिर्गाण्डीवधन्वानं भीमधन्वा महारथः । अविध्यदिषुभिः षड्भिर्दृढहस्तः स्तनान्तरे ॥"},
{"c": "6.69", "n": "4", "i": 30678, "v": "कार्मुकं तस्य चिच्छेद फल्गुनः परवीरहा । अविध्यच्च भृशं तीक्ष्णैः पत्रिभिः शत्रुकर्शनः ॥"},
{"c": "6.69", "n": "5", "i": 30679, "v": "सोऽन्यत्कार्मुकमादाय वेगवत्क्रोधमूर्छितः । अमृष्यमाणः पार्थेन कार्मुकच्छेदमाहवे ॥"},
{"c": "6.69", "n": "6", "i": 30680, "v": "अविध्यत्फल्गुनं राजन्नवत्या निशितैः शरैः । वासुदेवं च सप्तत्या विव्याध परमेषुभिः ॥"},
{"c": "6.69", "n": "7", "i": 30681, "v": "ततः क्रोधाभिताम्राक्षः सह कृष्णेन फल्गुनः । दीर्घमुष्णं च निःश्वस्य चिन्तयित्वा मुहुर्मुहुः ॥"},
{"c": "6.69", "n": "8", "i": 30682, "v": "धनुः प्रपीड्य वामेन करेणामित्रकर्शनः । गाण्डीवधन्वा संक्रुद्धः शितान्संनतपर्वणः । जीवितान्तकरान्घोरान्समादत्त शिलीमुखान् ॥"},
{"c": "6.69", "n": "9", "i": 30683, "v": "तैस्तूर्णं समरेऽविध्यद्द्रौणिं बलवतां वरम् । तस्य ते कवचं भित्त्वा पपुः शोणितमाहवे ॥"},
{"c": "6.69", "n": "10", "i": 30684, "v": "न विव्यथे च निर्भिन्नो द्रौणिर्गाण्डीवधन्वना । तथैव शरवर्षाणि प्रतिमुञ्चन्नविह्वलः । तस्थौ स समरे राजंस्त्रातुमिच्छन्महाव्रतम् ॥"},
{"c": "6.69", "n": "11", "i": 30685, "v": "तस्य तत्सुमहत्कर्म शशंसुः पुरुषर्षभाः । यत्कृष्णाभ्यां समेताभ्यां नापत्रपत संयुगे ॥"},
{"c": "6.69", "n": "12", "i": 30686, "v": "स हि नित्यमनीकेषु युध्यतेऽभयमास्थितः । अस्त्रग्रामं ससंहारं द्रोणात्प्राप्य सुदुर्लभम् ॥"},
{"c": "6.69", "n": "13", "i": 30687, "v": "ममायमाचार्यसुतो द्रोणस्यातिप्रियः सुतः । ब्राह्मणश्च विशेषेण माननीयो ममेति च ॥"},
{"c": "6.69", "n": "14", "i": 30688, "v": "समास्थाय मतिं वीरो बीभत्सुः शत्रुतापनः । कृपां चक्रे रथश्रेष्ठो भारद्वाजसुतं प्रति ॥"},
{"c": "6.69", "n": "15", "i": 30689, "v": "द्रौणिं त्यक्त्वा ततो युद्धे कौन्तेयः शत्रुतापनः । युयुधे तावकान्निघ्नंस्त्वरमाणः पराक्रमी ॥"},
{"c": "6.69", "n": "16", "i": 30690, "v": "दुर्योधनस्तु दशभिर्गार्ध्रपत्रैः शिलाशितैः । भीमसेनं महेष्वासं रुक्मपुङ्खैः समर्पयत् ॥"},
{"c": "6.69", "n": "17", "i": 30691, "v": "भीमसेनस्तु संक्रुद्धः परासुकरणं दृढम् । चित्रं कार्मुकमादत्त शरांश्च निशितान्दश ॥"},
{"c": "6.69", "n": "18", "i": 30692, "v": "आकर्णप्रहितैस्तीक्ष्णैर्वेगितैस्तिग्मतेजनैः । अविध्यत्तूर्णमव्यग्रः कुरुराजं महोरसि ॥"},
{"c": "6.69", "n": "19", "i": 30693, "v": "तस्य काञ्चनसूत्रस्तु शरैः परिवृतो मणिः । रराजोरसि वै सूर्यो ग्रहैरिव समावृतः ॥"},
{"c": "6.69", "n": "20", "i": 30694, "v": "पुत्रस्तु तव तेजस्वी भीमसेनेन ताडितः । नामृष्यत यथा नागस्तलशब्दं समीरितम् ॥"},
{"c": "6.69", "n": "21", "i": 30695, "v": "ततः शरैर्महाराज रुक्मपुङ्खैः शिलाशितैः । भीमं विव्याध संक्रुद्धस्त्रासयानो वरूथिनीम् ॥"},
{"c": "6.69", "n": "22", "i": 30696, "v": "तौ युध्यमानौ समरे भृशमन्योन्यविक्षतौ । पुत्रौ ते देवसंकाशौ व्यरोचेतां महाबलौ ॥"},
{"c": "6.69", "n": "23", "i": 30697, "v": "चित्रसेनं नरव्याघ्रं सौभद्रः परवीरहा । अविध्यद्दशभिर्बाणैः पुरुमित्रं च सप्तभिः ॥"},
{"c": "6.69", "n": "24", "i": 30698, "v": "सत्यव्रतं च सप्तत्या विद्ध्वा शक्रसमो युधि । नृत्यन्निव रणे वीर आर्तिं नः समजीजनत् ॥"},
{"c": "6.69", "n": "25", "i": 30699, "v": "तं प्रत्यविद्यद्दशभिश्चित्रसेनः शिलीमुखैः । सत्यव्रतश्च नवभिः पुरुमित्रश्च सप्तभिः ॥"},
{"c": "6.69", "n": "26", "i": 30700, "v": "स विद्धो विक्षरन्रक्तं शत्रुसंवारणं महत् । चिच्छेद चित्रसेनस्य चित्रं कार्मुकमार्जुनिः । भित्त्वा चास्य तनुत्राणं शरेणोरस्यताडयत् ॥"},
{"c": "6.69", "n": "27", "i": 30701, "v": "ततस्ते तावका वीरा राजपुत्रा महारथाः । समेत्य युधि संरब्धा विव्यधुर्निशितैः शरैः । तांश्च सर्वाञ्शरैस्तीक्ष्णैर्जघान परमास्त्रवित् ॥"},
{"c": "6.69", "n": "28", "i": 30702, "v": "तस्य दृष्ट्वा तु तत्कर्म परिवव्रुः सुतास्तव । दहन्तं समरे सैन्यं तव कक्षं यथोल्बणम् ॥"},
{"c": "6.69", "n": "29", "i": 30703, "v": "अपेतशिशिरे काले समिद्धमिव पावकः । अत्यरोचत सौभद्रस्तव सैन्यानि शातयन् ॥"},
{"c": "6.69", "n": "30", "i": 30704, "v": "तत्तस्य चरितं दृष्ट्वा पौत्रस्तव विशां पते । लक्ष्मणोऽभ्यपतत्तूर्णं सात्वतीपुत्रमाहवे ॥"},
{"c": "6.69", "n": "31", "i": 30705, "v": "अभिमन्युस्तु संक्रुद्धो लक्ष्मणं शुभलक्षणम् । विव्याध विशिखैः षड्भिः सारथिं च त्रिभिः शरैः ॥"},
{"c": "6.69", "n": "32", "i": 30706, "v": "तथैव लक्ष्मणो राजन्सौभद्रं निशितैः शरैः । अविध्यत महाराज तदद्भुतमिवाभवत् ॥"},
{"c": "6.69", "n": "33", "i": 30707, "v": "तस्याश्वांश्चतुरो हत्वा सारथिं च महाबलः । अभ्यद्रवत सौभद्रो लक्ष्मणं निशितैः शरैः ॥"},
{"c": "6.69", "n": "34", "i": 30708, "v": "हताश्वे तु रथे तिष्ठँल्लक्ष्मणः परवीरहा । शक्तिं चिक्षेप संक्रुद्धः सौभद्रस्य रथं प्रति ॥"},
{"c": "6.69", "n": "35", "i": 30709, "v": "तामापतन्तीं सहसा घोररूपां दुरासदाम् । अभिमन्युः शरैस्तीक्ष्णैश्चिच्छेद भुजगोपमाम् ॥"},
{"c": "6.69", "n": "36", "i": 30710, "v": "ततः स्वरथमारोप्य लक्ष्मणं गौतमस्तदा । अपोवाह रथेनाजौ सर्वसैन्यस्य पश्यतः ॥"},
{"c": "6.69", "n": "37", "i": 30711, "v": "ततः समाकुले तस्मिन्वर्तमाने महाभये । अभ्यद्रवञ्जिघांसन्तः परस्परवधैषिणः ॥"},
{"c": "6.69", "n": "38", "i": 30712, "v": "तावकाश्च महेष्वासाः पाण्डवाश्च महारथाः । जुह्वन्तः समरे प्राणान्निजघ्नुरितरेतरम् ॥"},
{"c": "6.69", "n": "39", "i": 30713, "v": "मुक्तकेशा विकवचा विरथाश्छिन्नकार्मुकाः । बाहुभिः समयुध्यन्त सृञ्जयाः कुरुभिः सह ॥"},
{"c": "6.69", "n": "40", "i": 30714, "v": "ततो भीष्मो महाबाहुः पाण्डवानां महात्मनाम् । सेनां जघान संक्रुद्धो दिव्यैरस्त्रैर्महाबलः ॥"},
{"c": "6.69", "n": "41", "i": 30715, "v": "हतेश्वरैर्गजैस्तत्र नरैरश्वैश्च पातितैः । रथिभिः सादिभिश्चैव समास्तीर्यत मेदिनी ॥"},
{"c": "6.70", "t": "संजय उवाच ।"},
{"c": "6.70", "n": "1", "i": 30716, "v": "अथ राजन्महाबाहुः सात्यकिर्युद्धदुर्मदः । विकृष्य चापं समरे भारसाधनमुत्तमम् ॥"},
{"c": "6.70", "n": "2", "i": 30717, "v": "प्रामुञ्चत्पुङ्खसंयुक्ताञ्शरानाशीविषोपमान् । प्रकाशं लघु चित्रं च दर्शयन्नस्त्रलाघवम् ॥"},
{"c": "6.70", "n": "3", "i": 30718, "v": "तस्य विक्षिपतश्चापं शरानन्यांश्च मुञ्चतः । आददानस्य भूयश्च संदधानस्य चापरान् ॥"},
{"c": "6.70", "n": "4", "i": 30719, "v": "क्षिपतश्च शरानस्य रणे शत्रून्विनिघ्नतः । ददृशे रूपमत्यर्थं मेघस्येव प्रवर्षतः ॥"},
{"c": "6.70", "n": "5", "i": 30720, "v": "तमुदीर्यन्तमालोक्य राजा दुर्योधनस्ततः । रथानामयुतं तस्य प्रेषयामास भारत ॥"},
{"c": "6.70", "n": "6", "i": 30721, "v": "तांस्तु सर्वान्महेष्वासान्सात्यकिः सत्यविक्रमः । जघान परमेष्वासो दिव्येनास्त्रेण वीर्यवान् ॥", "md": "Then the mighty warrior Satyajit of prowess invincible, displaying excellent weapons, pierced Drona with a keen-pointed shaft."},
{"c": "6.70", "n": "7", "i": 30722, "v": "स कृत्वा दारुणं कर्म प्रगृहीतशरासनः । आससाद ततो वीरो भूरिश्रवसमाहवे ॥"},
{"c": "6.70", "n": "8", "i": 30723, "v": "स हि संदृश्य सेनां तां युयुधानेन पातिताम् । अभ्यधावत संक्रुद्धः कुरूणां कीर्तिवर्धनः ॥"},
{"c": "6.70", "n": "9", "i": 30724, "v": "इन्द्रायुधसवर्णं तत्स विस्फार्य महद्धनुः । व्यसृजद्वज्रसंकाशाञ्शरानाशीविषोपमान् । सहस्रशो महाराज दर्शयन्पाणिलाघवम् ॥"},
{"c": "6.70", "n": "10", "i": 30725, "v": "शरांस्तान्मृत्युसंस्पर्शान्सात्यकेस्तु पदानुगाः । न विषेहुस्तदा राजन्दुद्रुवुस्ते समन्ततः । विहाय समरे राजन्सात्यकिं युद्धदुर्मदम् ॥"},
{"c": "6.70", "n": "11", "i": 30726, "v": "तं दृष्ट्वा युयुधानस्य सुता दश महाबलाः । महारथाः समाख्याताश्चित्रवर्मायुधध्वजाः ॥"},
{"c": "6.70", "n": "12", "i": 30727, "v": "समासाद्य महेष्वासं भूरिश्रवसमाहवे । ऊचुः सर्वे सुसंरब्धा यूपकेतुं महारणे ॥"},
{"c": "6.70", "n": "13", "i": 30728, "v": "भो भो कौरवदायाद सहास्माभिर्महाबल । एहि युध्यस्व संग्रामे समस्तैः पृथगेव वा ॥"},
{"c": "6.70", "n": "14", "i": 30729, "v": "अस्मान्वा त्वं पराजित्य यशः प्राप्नुहि संयुगे । वयं वा त्वां पराजित्य प्रीतिं दास्यामहे पितुः ॥"},
{"c": "6.70", "n": "15", "i": 30730, "v": "एवमुक्तस्तदा शूरैस्तानुवाच महाबलः । वीर्यश्लाघी नरश्रेष्ठस्तान्दृष्ट्वा समुपस्थितान् ॥"},
{"c": "6.70", "n": "16", "i": 30731, "v": "साध्विदं कथ्यते वीरा यदेवं मतिरद्य वः । युध्यध्वं सहिता यत्ता निहनिष्यामि वो रणे ॥"},
{"c": "6.70", "n": "17", "i": 30732, "v": "एवमुक्ता महेष्वासास्ते वीराः क्षिप्रकारिणः । महता शरवर्षेण अभ्यवर्षन्नरिंदमम् ॥"},
{"c": "6.70", "n": "18", "i": 30733, "v": "अपराह्णे महाराज संग्रामस्तुमुलोऽभवत् । एकस्य च बहूनां च समेतानां रणाजिरे ॥"},
{"c": "6.70", "n": "19", "i": 30734, "v": "तमेकं रथिनां श्रेष्ठं शरवर्षैरवाकिरन् । प्रावृषीव महाशैलं सिषिचुर्जलदा नृप ॥"},
{"c": "6.70", "n": "20", "i": 30735, "v": "तैस्तु मुक्ताञ्शरौघांस्तान्यमदण्डाशनिप्रभान् । असंप्राप्तानसंप्राप्तांश्चिच्छेदाशु महारथः ॥"},
{"c": "6.70", "n": "21", "i": 30736, "v": "तत्राद्भुतमपश्याम सौमदत्तेः पराक्रमम् । यदेको बहुभिर्युद्धे समसज्जदभीतवत् ॥"},
{"c": "6.70", "n": "22", "i": 30737, "v": "विसृज्य शरवृष्टिं तां दश राजन्महारथाः । परिवार्य महाबाहुं निहन्तुमुपचक्रमुः ॥"},
{"c": "6.70", "n": "23", "i": 30738, "v": "सौमदत्तिस्ततः क्रुद्धस्तेषां चापानि भारत । चिच्छेद दशभिर्बाणैर्निमेषेण महारथः ॥"},
{"c": "6.70", "n": "24", "i": 30739, "v": "अथैषां छिन्नधनुषां भल्लैः संनतपर्वभिः । चिच्छेद समरे राजञ्शिरांसि निशितैः शरैः । ते हता न्यपतन्भूमौ वज्रभग्ना इव द्रुमाः ॥"},
{"c": "6.70", "n": "25", "i": 30740, "v": "तान्दृष्ट्वा निहतान्वीरान्रणे पुत्रान्महाबलान् । वार्ष्णेयो विनदन्राजन्भूरिश्रवसमभ्ययात् ॥"},
{"c": "6.70", "n": "26", "i": 30741, "v": "रथं रथेन समरे पीडयित्वा महाबलौ । तावन्योन्यस्य समरे निहत्य रथवाजिनः । विरथावभिवल्गन्तौ समेयातां महारथौ ॥"},
{"c": "6.70", "n": "27", "i": 30742, "v": "प्रगृहीतमहाखड्गौ तौ चर्मवरधारिणौ । शुशुभाते नरव्याघ्रौ युद्धाय समवस्थितौ ॥"},
{"c": "6.70", "n": "28", "i": 30743, "v": "ततः सात्यकिमभ्येत्य निस्त्रिंशवरधारिणम् । भीमसेनस्त्वरन्राजन्रथमारोपयत्तदा ॥"},
{"c": "6.70", "n": "29", "i": 30744, "v": "तवापि तनयो राजन्भूरिश्रवसमाहवे । आरोपयद्रथं तूर्णं पश्यतां सर्वधन्विनाम् ॥"},
{"c": "6.70", "n": "30", "i": 30745, "v": "तस्मिंस्तथा वर्तमाने रणे भीष्मं महारथम् । अयोधयन्त संरब्धाः पाण्डवा भरतर्षभ ॥"},
{"c": "6.70", "n": "31", "i": 30746, "v": "लोहितायति चादित्ये त्वरमाणो धनंजयः । पञ्चविंशतिसाहस्रान्निजघान महारथान् ॥"},
{"c": "6.70", "n": "32", "i": 30747, "v": "ते हि दुर्योधनादिष्टास्तदा पार्थनिबर्हणे । संप्राप्यैव गता नाशं शलभा इव पावकम् ॥"},
{"c": "6.70", "n": "33", "i": 30748, "v": "ततो मत्स्याः केकयाश्च धनुर्वेदविशारदाः । परिवव्रुस्तदा पार्थं सहपुत्रं महारथम् ॥"},
{"c": "6.70", "n": "34", "i": 30749, "v": "एतस्मिन्नेव काले तु सूर्येऽस्तमुपगच्छति । सर्वेषामेव सैन्यानां प्रमोहः समजायत ॥"},
{"c": "6.70", "n": "35", "i": 30750, "v": "अवहारं ततश्चक्रे पिता देवव्रतस्तव । संध्याकाले महाराज सैन्यानां श्रान्तवाहनः ॥"},
{"c": "6.70", "n": "36", "i": 30751, "v": "पाण्डवानां कुरूणां च परस्परसमागमे । ते सेने भृशसंविग्ने ययतुः स्वं निवेशनम् ॥"},
{"c": "6.70", "n": "37", "i": 30752, "v": "ततः स्वशिबिरं गत्वा न्यविशंस्तत्र भारत । पाण्डवाः सृञ्जयैः सार्धं कुरवश्च यथाविधि ॥"},
{"c": "6.71", "t": "संजय उवाच ।"},
{"c": "6.71", "n": "1", "i": 30753, "v": "विहृत्य च ततो राजन्सहिताः कुरुपाण्डवाः । व्यतीतायां तु शर्वर्यां पुनर्युद्धाय निर्ययुः ॥"},
{"c": "6.71", "n": "2", "i": 30754, "v": "तत्र शब्दो महानासीत्तव तेषां च भारत । युज्यतां रथमुख्यानां कल्प्यतां चैव दन्तिनाम् ॥"},
{"c": "6.71", "n": "3", "i": 30755, "v": "संनह्यतां पदातीनां हयानां चैव भारत । शङ्खदुन्दुभिनादश्च तुमुलः सर्वतोऽभवत् ॥"},
{"c": "6.71", "n": "4", "i": 30756, "v": "ततो युधिष्ठिरो राजा धृष्टद्युम्नमभाषत । व्यूहं व्यूह महाबाहो मकरं शत्रुतापनम् ॥"},
{"c": "6.71", "n": "5", "i": 30757, "v": "एवमुक्तस्तु पार्थेन धृष्टद्युम्नो महारथः । व्यादिदेश महाराज रथिनो रथिनां वरः ॥"},
{"c": "6.71", "n": "6", "i": 30758, "v": "शिरोऽभूद्द्रुपदस्तस्य पाण्डवश्च धनंजयः । चक्षुषी सहदेवश्च नकुलश्च महारथः । तुण्डमासीन्महाराज भीमसेनो महाबलः ॥"},
{"c": "6.71", "n": "7", "i": 30759, "v": "सौभद्रो द्रौपदेयाश्च राक्षसश्च घटोत्कचः । सात्यकिर्धर्मराजश्च व्यूहग्रीवां समास्थिताः ॥"},
{"c": "6.71", "n": "8", "i": 30760, "v": "पृष्ठमासीन्महाराज विराटो वाहिनीपतिः । धृष्टद्युम्नेन सहितो महत्या सेनया वृतः ॥"},
{"c": "6.71", "n": "9", "i": 30761, "v": "केकया भ्रातरः पञ्च वामं पार्श्वं समाश्रिताः । धृष्टकेतुर्नरव्याघ्रः करकर्षश्च वीर्यवान् । दक्षिणं पक्षमाश्रित्य स्थिता व्यूहस्य रक्षणे ॥"},
{"c": "6.71", "n": "10", "i": 30762, "v": "पादयोस्तु महाराज स्थितः श्रीमान्महारथः । कुन्तिभोजः शतानीको महत्या सेनया वृतः ॥"},
{"c": "6.71", "n": "11", "i": 30763, "v": "शिखण्डी तु महेष्वासः सोमकैः संवृतो बली । इरावांश्च ततः पुच्छे मकरस्य व्यवस्थितौ ॥"},
{"c": "6.71", "n": "12", "i": 30764, "v": "एवमेतन्महाव्यूहं व्यूह्य भारत पाण्डवाः । सूर्योदये महाराज पुनर्युद्धाय दंशिताः ॥"},
{"c": "6.71", "n": "13", "i": 30765, "v": "कौरवानभ्ययुस्तूर्णं हस्त्यश्वरथपत्तिभिः । समुच्छ्रितैर्ध्वजैश्चित्रैः शस्त्रैश्च विमलैः शितैः ॥"},
{"c": "6.71", "n": "14", "i": 30766, "v": "व्यूहं दृष्ट्वा तु तत्सैन्यं पिता देवव्रतस्तव । क्रौञ्चेन महता राजन्प्रत्यव्यूहत वाहिनीम् ॥"},
{"c": "6.71", "n": "15", "i": 30767, "v": "तस्य तुण्डे महेष्वासो भारद्वाजो व्यरोचत । अश्वत्थामा कृपश्चैव चक्षुरास्तां नरेश्वर ॥"},
{"c": "6.71", "n": "16", "i": 30768, "v": "कृतवर्मा तु सहितः काम्बोजारट्टबाह्लिकैः । शिरस्यासीन्नरश्रेष्ठः श्रेष्ठः सर्वधनुष्मताम् ॥"},
{"c": "6.71", "n": "17", "i": 30769, "v": "ग्रीवायां शूरसेनस्तु तव पुत्रश्च मारिष । दुर्योधनो महाराज राजभिर्बहुभिर्वृतः ॥"},
{"c": "6.71", "n": "18", "i": 30770, "v": "प्राग्ज्योतिषस्तु सहितः मद्रसौवीरकेकयैः । उरस्यभून्नरश्रेष्ठ महत्या सेनया वृतः ॥"},
{"c": "6.71", "n": "19", "i": 30771, "v": "स्वसेनया च सहितः सुशर्मा प्रस्थलाधिपः । वामं पक्षं समाश्रित्य दंशितः समवस्थितः ॥"},
{"c": "6.71", "n": "20", "i": 30772, "v": "तुषारा यवनाश्चैव शकाश्च सह चूचुपैः । दक्षिणं पक्षमाश्रित्य स्थिता व्यूहस्य भारत ॥"},
{"c": "6.71", "n": "21", "i": 30773, "v": "श्रुतायुश्च शतायुश्च सौमदत्तिश्च मारिष । व्यूहस्य जघने तस्थू रक्षमाणाः परस्परम् ॥"},
{"c": "6.71", "n": "22", "i": 30774, "v": "ततो युद्धाय संजग्मुः पाण्डवाः कौरवैः सह । सूर्योदये महाराज ततो युद्धमभून्महत् ॥"},
{"c": "6.71", "n": "23", "i": 30775, "v": "प्रतीयू रथिनो नागान्नागाश्च रथिनो ययुः । हयारोहा हयारोहान्रथिनश्चापि सादिनः ॥"},
{"c": "6.71", "n": "24", "i": 30776, "v": "सारथिं च रथी राजन्कुञ्जरांश्च महारणे । हस्त्यारोहा रथारोहान्रथिनश्चापि सादिनः ॥"},
{"c": "6.71", "n": "25", "i": 30777, "v": "रथिनः पत्तिभिः सार्धं सादिनश्चापि पत्तिभिः । अन्योन्यं समरे राजन्प्रत्यधावन्नमर्षिताः ॥"},
{"c": "6.71", "n": "26", "i": 30778, "v": "भीमसेनार्जुनयमैर्गुप्ता चान्यैर्महारथैः । शुशुभे पाण्डवी सेना नक्षत्रैरिव शर्वरी ॥"},
{"c": "6.71", "n": "27", "i": 30779, "v": "तथा भीष्मकृपद्रोणशल्यदुर्योधनादिभिः । तवापि विबभौ सेना ग्रहैर्द्यौरिव संवृता ॥"},
{"c": "6.71", "n": "28", "i": 30780, "v": "भीमसेनस्तु कौन्तेयो द्रोणं दृष्ट्वा पराक्रमी । अभ्ययाज्जवनैरश्वैर्भारद्वाजस्य वाहिनीम् ॥"},
{"c": "6.71", "n": "29", "i": 30781, "v": "द्रोणस्तु समरे क्रुद्धो भीमं नवभिरायसैः । विव्याध समरे राजन्मर्माण्युद्दिश्य वीर्यवान् ॥"},
{"c": "6.71", "n": "30", "i": 30782, "v": "दृढाहतस्ततो भीमो भारद्वाजस्य संयुगे । सारथिं प्रेषयामास यमस्य सदनं प्रति ॥"},
{"c": "6.71", "n": "31", "i": 30783, "v": "स संगृह्य स्वयं वाहान्भारद्वाजः प्रतापवान् । व्यधमत्पाण्डवीं सेनां तूलराशिमिवानलः ॥"},
{"c": "6.71", "n": "32", "i": 30784, "v": "ते वध्यमाना द्रोणेन भीष्मेण च नरोत्तम । सृञ्जयाः केकयैः सार्धं पलायनपराभवन् ॥"},
{"c": "6.71", "n": "33", "i": 30785, "v": "तथैव तावकं सैन्यं भीमार्जुनपरिक्षतम् । मुह्यते तत्र तत्रैव समदेव वराङ्गना ॥"},
{"c": "6.71", "n": "34", "i": 30786, "v": "अभिद्येतां ततो व्यूहौ तस्मिन्वीरवरक्षये । आसीद्व्यतिकरो घोरस्तव तेषां च भारत ॥"},
{"c": "6.71", "n": "35", "i": 30787, "v": "तदद्भुतमपश्याम तावकानां परैः सह । एकायनगताः सर्वे यदयुध्यन्त भारत ॥"},
{"c": "6.71", "n": "36", "i": 30788, "v": "प्रतिसंवार्य चास्त्राणि तेऽन्योन्यस्य विशां पते । युयुधुः पाण्डवाश्चैव कौरवाश्च महारथाः ॥"},
{"c": "6.72", "t": "धृतराष्ट्र उवाच ।"},
{"c": "6.72", "n": "1", "i": 30789, "v": "एवं बहुगुणं सैन्यमेवं बहुविधं परम् । व्यूढमेवं यथाशास्त्रममोघं चैव संजय ॥"},
{"c": "6.72", "n": "2", "i": 30790, "v": "पुष्टमस्माकमत्यन्तमभिकामं च नः सदा । प्रह्वमव्यसनोपेतं पुरस्ताद्दृष्टविक्रमम् ॥"},
{"c": "6.72", "n": "3", "i": 30791, "v": "नातिवृद्धमबालं च न कृशं न च पीवरम् । लघुवृत्तायतप्रायं सारगात्रमनामयम् ॥"},
{"c": "6.72", "n": "4", "i": 30792, "v": "आत्तसंनाहशस्त्रं च बहुशस्त्रपरिग्रहम् । असियुद्धे नियुद्धे च गदायुद्धे च कोविदम् ॥"},
{"c": "6.72", "n": "5", "i": 30793, "v": "प्रासर्ष्टितोमरेष्वाजौ परिघेष्वायसेषु च । भिण्डिपालेषु शक्तीषु मुसलेषु च सर्वशः ॥"},
{"c": "6.72", "n": "6", "i": 30794, "v": "कम्पनेषु च चापेषु कणपेषु च सर्वशः । क्षेपणीषु च चित्रासु मुष्टियुद्धेषु कोविदम् ॥"},
{"c": "6.72", "n": "7", "i": 30795, "v": "अपरोक्षं च विद्यासु व्यायामेषु कृतश्रमम् । शस्त्रग्रहणविद्यासु सर्वासु परिनिष्ठितम् ॥"},
{"c": "6.72", "n": "8", "i": 30796, "v": "आरोहे पर्यवस्कन्दे सरणे सान्तरप्लुते । सम्यक्प्रहरणे याने व्यपयाने च कोविदम् ॥"},
{"c": "6.72", "n": "9", "i": 30797, "v": "नागाश्वरथयानेषु बहुशः सुपरीक्षितम् । परीक्ष्य च यथान्यायं वेतनेनोपपादितम् ॥"},
{"c": "6.72", "n": "10", "i": 30798, "v": "न गोष्ठ्या नोपचारेण न च बन्धुनिमित्ततः । न सौहृदबलैश्चापि नाकुलीनपरिग्रहैः ॥"},
{"c": "6.72", "n": "11", "i": 30799, "v": "समृद्धजनमार्यं च तुष्टसत्कृतबान्धवम् । कृतोपकारभूयिष्ठं यशस्वि च मनस्वि च ॥"},
{"c": "6.72", "n": "12", "i": 30800, "v": "सजयैश्च नरैर्मुख्यैर्बहुशो मुख्यकर्मभिः । लोकपालोपमैस्तात पालितं लोकविश्रुतैः ॥"},
{"c": "6.72", "n": "13", "i": 30801, "v": "बहुभिः क्षत्रियैर्गुप्तं पृथिव्यां लोकसंमतैः । अस्मानभिगतैः कामात्सबलैः सपदानुगैः ॥"},
{"c": "6.72", "n": "14", "i": 30802, "v": "महोदधिमिवापूर्णमापगाभिः समन्ततः । अपक्षैः पक्षसंकाशै रथैर्नागैश्च संवृतम् ॥"},
{"c": "6.72", "n": "15", "i": 30803, "v": "नानायोधजलं भीमं वाहनोर्मितरङ्गिणम् । क्षेपण्यसिगदाशक्तिशरप्राससमाकुलम् ॥"},
{"c": "6.72", "n": "16", "i": 30804, "v": "ध्वजभूषणसंबाधं रत्नपट्टेन संचितम् । वाहनैः परिसर्पद्भिर्वायुवेगविकम्पितम् ॥"},
{"c": "6.72", "n": "17", "i": 30805, "v": "अपारमिव गर्जन्तं सागरप्रतिमं महत् । द्रोणभीष्माभिसंगुप्तं गुप्तं च कृतवर्मणा ॥"},
{"c": "6.72", "n": "18", "i": 30806, "v": "कृपदुःशासनाभ्यां च जयद्रथमुखैस्तथा । भगदत्तविकर्णाभ्यां द्रौणिसौबलबाह्लिकैः ॥"},
{"c": "6.72", "n": "19", "i": 30807, "v": "गुप्तं प्रवीरैर्लोकस्य सारवद्भिर्महात्मभिः । यदहन्यत संग्रामे दिष्टमेतत्पुरातनम् ॥"},
{"c": "6.72", "n": "20", "i": 30808, "v": "नैतादृशं समुद्योगं दृष्टवन्तोऽथ मानुषाः । ऋषयो वा महाभागाः पुराणा भुवि संजय ॥"},
{"c": "6.72", "n": "21", "i": 30809, "v": "ईदृशो हि बलौघस्तु युक्तः शस्त्रास्त्रसंपदा । वध्यते यत्र संग्रामे किमन्यद्भागधेयतः ॥"},
{"c": "6.72", "n": "22", "i": 30810, "v": "विपरीतमिदं सर्वं प्रतिभाति स्म संजय । यत्रेदृशं बलं घोरं नातरद्युधि पाण्डवान् ॥"},
{"c": "6.72", "n": "23", "i": 30811, "v": "अथ वा पाण्डवार्थाय देवास्तत्र समागताः । युध्यन्ते मामकं सैन्यं यदवध्यन्त संजय ॥"},
{"c": "6.72", "n": "24", "i": 30812, "v": "उक्तो हि विदुरेणेह हितं पथ्यं च संजय । न च गृह्णाति तन्मन्दः पुत्रो दुर्योधनो मम ॥"},
{"c": "6.72", "n": "25", "i": 30813, "v": "तस्य मन्ये मतिः पूर्वं सर्वज्ञस्य महात्मनः । आसीद्यथागतं तात येन दृष्टमिदं पुरा ॥"},
{"c": "6.72", "n": "26", "i": 30814, "v": "अथ वा भाव्यमेवं हि संजयैतेन सर्वथा । पुरा धात्रा यथा सृष्टं तत्तथा न तदन्यथा ॥"},
{"c": "6.73", "t": "संजय उवाच ।"},
{"c": "6.73", "n": "1", "i": 30815, "v": "आत्मदोषात्त्वया राजन्प्राप्तं व्यसनमीदृशम् । न हि दुर्योधनस्तानि पश्यते भरतर्षभ । यानि त्वं दृष्टवान्राजन्धर्मसंकरकारिते ॥"},
{"c": "6.73", "n": "2", "i": 30816, "v": "तव दोषात्पुरा वृत्तं द्यूतमेतद्विशां पते । तव दोषेण युद्धं च प्रवृत्तं सह पाण्डवैः । त्वमेवाद्य फलं भुङ्क्ष्व कृत्वा किल्बिषमात्मना ॥"},
{"c": "6.73", "n": "3", "i": 30817, "v": "आत्मना हि कृतं कर्म आत्मनैवोपभुज्यते । इह वा प्रेत्य वा राजंस्त्वया प्राप्तं यथातथम् ॥"},
{"c": "6.73", "n": "4", "i": 30818, "v": "तस्माद्राजन्स्थिरो भूत्वा प्राप्येदं व्यसनं महत् । शृणु युद्धं यथावृत्तं शंसतो मम मारिष ॥"},
{"c": "6.73", "n": "5", "i": 30819, "v": "भीमसेनस्तु निशितैर्बाणैर्भित्त्वा महाचमूम् । आससाद ततो वीरः सर्वान्दुर्योधनानुजान् ॥"},
{"c": "6.73", "n": "6", "i": 30820, "v": "दुःशासनं दुर्विषहं दुःसहं दुर्मदं जयम् । जयत्सेनं विकर्णं च चित्रसेनं सुदर्शनम् ॥"},
{"c": "6.73", "n": "7", "i": 30821, "v": "चारुचित्रं सुवर्माणं दुष्कर्णं कर्णमेव च । एतानन्यांश्च सुबहून्समीपस्थान्महारथान् ॥"},
{"c": "6.73", "n": "8", "i": 30822, "v": "धार्तराष्ट्रान्सुसंक्रुद्धान्दृष्ट्वा भीमो महाबलः । भीष्मेण समरे गुप्तां प्रविवेश महाचमूम् ॥"},
{"c": "6.73", "n": "9", "i": 30823, "v": "अथाह्वयन्त तेऽन्योन्यमयं प्राप्तो वृकोदरः । जीवग्राहं निगृह्णीमो वयमेनं नराधिपाः ॥"},
{"c": "6.73", "n": "10", "i": 30824, "v": "स तैः परिवृतः पार्थो भ्रातृभिः कृतनिश्चयैः । प्रजासंहरणे सूर्यः क्रूरैरिव महाग्रहैः ॥"},
{"c": "6.73", "n": "11", "i": 30825, "v": "संप्राप्य मध्यं व्यूहस्य न भीः पाण्डवमाविशत् । यथा देवासुरे युद्धे महेन्द्रः प्राप्य दानवान् ॥"},
{"c": "6.73", "n": "12", "i": 30826, "v": "ततः शतसहस्राणि रथिनां सर्वशः प्रभो । छादयानं शरैर्घोरैस्तमेकमनुवव्रिरे ॥"},
{"c": "6.73", "n": "13", "i": 30827, "v": "स तेषां प्रवरान्योधान्हस्त्यश्वरथसादिनः । जघान समरे शूरो धार्तराष्ट्रानचिन्तयन् ॥"},
{"c": "6.73", "n": "14", "i": 30828, "v": "तेषां व्यवसितं ज्ञात्वा भीमसेनो जिघृक्षताम् । समस्तानां वधे राजन्मतिं चक्रे महामनाः ॥"},
{"c": "6.73", "n": "15", "i": 30829, "v": "ततो रथं समुत्सृज्य गदामादाय पाण्डवः । जघान धार्तराष्ट्राणां तं बलौघमहार्णवम् ॥"},
{"c": "6.73", "n": "16", "i": 30830, "v": "भीमसेने प्रविष्टे तु धृष्टद्युम्नोऽपि पार्षतः । द्रोणमुत्सृज्य तरसा प्रययौ यत्र सौबलः ॥"},
{"c": "6.73", "n": "17", "i": 30831, "v": "विदार्य महतीं सेनां तावकानां नरर्षभः । आससाद रथं शून्यं भीमसेनस्य संयुगे ॥"},
{"c": "6.73", "n": "18", "i": 30832, "v": "दृष्ट्वा विशोकं समरे भीमसेनस्य सारथिम् । धृष्टद्युम्नो महाराज दुर्मना गतचेतनः ॥"},
{"c": "6.73", "n": "19", "i": 30833, "v": "अपृच्छद्बाष्पसंरुद्धो निस्वनां वाचमीरयन् । मम प्राणैः प्रियतमः क्व भीम इति दुःखितः ॥"},
{"c": "6.73", "n": "20", "i": 30834, "v": "विशोकस्तमुवाचेदं धृष्टद्युम्नं कृताञ्जलिः । संस्थाप्य मामिह बली पाण्डवेयः प्रतापवान् ॥"},
{"c": "6.73", "n": "21", "i": 30835, "v": "प्रविष्टो धार्तराष्ट्राणामेतद्बलमहार्णवम् । मामुक्त्वा पुरुषव्याघ्र प्रीतियुक्तमिदं वचः ॥"},
{"c": "6.73", "n": "22", "i": 30836, "v": "प्रतिपालय मां सूत नियम्याश्वान्मुहूर्तकम् । यावदेतान्निहन्म्याशु य इमे मद्वधोद्यताः ॥"},
{"c": "6.73", "n": "23", "i": 30837, "v": "ततो दृष्ट्वा गदाहस्तं प्रधावन्तं महाबलम् । सर्वेषामेव सैन्यानां संघर्षः समजायत ॥"},
{"c": "6.73", "n": "24", "i": 30838, "v": "तस्मिंस्तु तुमुले युद्धे वर्तमाने भयानके । भित्त्वा राजन्महाव्यूहं प्रविवेश सखा तव ॥"},
{"c": "6.73", "n": "25", "i": 30839, "v": "विशोकस्य वचः श्रुत्वा धृष्टद्युम्नोऽपि पार्षतः । प्रत्युवाच ततः सूतं रणमध्ये महाबलः ॥"},
{"c": "6.73", "n": "26", "i": 30840, "v": "न हि मे विद्यते सूत जीवितेऽद्य प्रयोजनम् । भीमसेनं रणे हित्वा स्नेहमुत्सृज्य पाण्डवैः ॥"},
{"c": "6.73", "n": "27", "i": 30841, "v": "यदि यामि विना भीमं किं मां क्षत्रं वदिष्यति । एकायनगते भीमे मयि चावस्थिते युधि ॥"},
{"c": "6.73", "n": "28", "i": 30842, "v": "अस्वस्ति तस्य कुर्वन्ति देवाः साग्निपुरोगमाः । यः सहायान्परित्यज्य स्वस्तिमानाव्रजेद्गृहान् ॥"},
{"c": "6.73", "n": "29", "i": 30843, "v": "मम भीमः सखा चैव संबन्धी च महाबलः । भक्तोऽस्मान्भक्तिमांश्चाहं तमप्यरिनिषूदनम् ॥"},
{"c": "6.73", "n": "30", "i": 30844, "v": "सोऽहं तत्र गमिष्यामि यत्र यातो वृकोदरः । निघ्नन्तं मामरीन्पश्य दानवानिव वासवम् ॥"},
{"c": "6.73", "n": "31", "i": 30845, "v": "एवमुक्त्वा ततो वीरो ययौ मध्येन भारतीम् । भीमसेनस्य मार्गेषु गदाप्रमथितैर्गजैः ॥"},
{"c": "6.73", "n": "32", "i": 30846, "v": "स ददर्श ततो भीमं दहन्तं रिपुवाहिनीम् । वातं वृक्षानिव बलात्प्रभञ्जन्तं रणे नृपान् ॥"},
{"c": "6.73", "n": "33", "i": 30847, "v": "ते हन्यमानाः समरे रथिनः सादिनस्तथा । पादाता दन्तिनश्चैव चक्रुरार्तस्वरं महत् ॥"},
{"c": "6.73", "n": "34", "i": 30848, "v": "हाहाकारश्च संजज्ञे तव सैन्यस्य मारिष । वध्यतो भीमसेनेन कृतिना चित्रयोधिना ॥"},
{"c": "6.73", "n": "35", "i": 30849, "v": "ततः कृतास्त्रास्ते सर्वे परिवार्य वृकोदरम् । अभीताः समवर्तन्त शस्त्रवृष्ट्या समन्ततः ॥"},
{"c": "6.73", "n": "36", "i": 30850, "v": "अभिद्रुतं शस्त्रभृतां वरिष्ठं; समन्ततः पाण्डवं लोकवीरैः । सैन्येन घोरेण सुसंगतेन; दृष्ट्वा बली पार्षतो भीमसेनम् ॥"},
{"c": "6.73", "n": "37", "i": 30851, "v": "अथोपगच्छच्छरविक्षताङ्गं; पदातिनं क्रोधविषं वमन्तम् । आश्वासयन्पार्षतो भीमसेनं; गदाहस्तं कालमिवान्तकाले ॥"},
{"c": "6.73", "n": "38", "i": 30852, "v": "निःशल्यमेनं च चकार तूर्ण;मारोपयच्चात्मरथं महात्मा । भृशं परिष्वज्य च भीमसेन;माश्वासयामास च शत्रुमध्ये ॥"},
{"c": "6.73", "n": "39", "i": 30853, "v": "भ्रातॄनथोपेत्य तवापि पुत्र;स्तस्मिन्विमर्दे महति प्रवृत्ते । अयं दुरात्मा द्रुपदस्य पुत्रः; समागतो भीमसेनेन सार्धम् । तं यात सर्वे सहिता निहन्तुं; मा वो रिपुः प्रार्थयतामनीकम् ॥"},
{"c": "6.73", "n": "40", "i": 30854, "v": "श्रुत्वा तु वाक्यं तममृष्यमाणा; ज्येष्ठाज्ञया चोदिता धार्तराष्ट्राः । वधाय निष्पेतुरुदायुधास्ते; युगक्षये केतवो यद्वदुग्राः ॥"},
{"c": "6.73", "n": "41", "i": 30855, "v": "प्रगृह्य चित्राणि धनूंषि वीरा; ज्यानेमिघोषैः प्रविकम्पयन्तः । शरैरवर्षन्द्रुपदस्य पुत्रं; यथाम्बुदा भूधरं वारिजालैः । निहत्य तांश्चापि शरैः सुतीक्ष्णै;र्न विव्यथे समरे चित्रयोधी ॥"},
{"c": "6.73", "n": "42", "i": 30856, "v": "समभ्युदीर्णांश्च तवात्मजांस्तथा; निशाम्य वीरानभितः स्थितान्रणे । जिघांसुरुग्रं द्रुपदात्मजो युवा; प्रमोहनास्त्रं युयुजे महारथः । क्रुद्धो भृशं तव पुत्रेषु राज;न्दैत्येषु यद्वत्समरे महेन्द्रः ॥"},
{"c": "6.73", "n": "43", "i": 30857, "v": "ततो व्यमुह्यन्त रणे नृवीराः; प्रमोहनास्त्राहतबुद्धिसत्त्वाः । प्रदुद्रुवुः कुरवश्चैव सर्वे; सवाजिनागाः सरथाः समन्तात् । परीतकालानिव नष्टसंज्ञा;न्मोहोपेतांस्तव पुत्रान्निशम्य ॥"},
{"c": "6.73", "n": "44", "i": 30858, "v": "एतस्मिन्नेव काले तु द्रोणः शस्त्रभृतां वरः । द्रुपदं त्रिभिरासाद्य शरैर्विव्याध दारुणैः ॥"},
{"c": "6.73", "n": "45", "i": 30859, "v": "सोऽतिविद्धस्तदा राजन्रणे द्रोणेन पार्थिवः । अपायाद्द्रुपदो राजन्पूर्ववैरमनुस्मरन् ॥"},
{"c": "6.73", "n": "46", "i": 30860, "v": "जित्वा तु द्रुपदं द्रोणः शङ्खं दध्मौ प्रतापवान् । तस्य शङ्खस्वनं श्रुत्वा वित्रेसुः सर्वसोमकाः ॥"},
{"c": "6.73", "n": "47", "i": 30861, "v": "अथ शुश्राव तेजस्वी द्रोणः शस्त्रभृतां वरः । प्रमोहनास्त्रेण रणे मोहितानात्मजांस्तव ॥"},
{"c": "6.73", "n": "48", "i": 30862, "v": "ततो द्रोणो राजगृद्धी त्वरितोऽभिययौ रणात् । तत्रापश्यन्महेष्वासो भारद्वाजः प्रतापवान् । धृष्टद्युम्नं च भीमं च विचरन्तौ महारणे ॥"},
{"c": "6.73", "n": "49", "i": 30863, "v": "मोहाविष्टांश्च ते पुत्रानपश्यत्स महारथः । ततः प्रज्ञास्त्रमादाय मोहनास्त्रं व्यशातयत् ॥"},
{"c": "6.73", "n": "50", "i": 30864, "v": "अथ प्रत्यागतप्राणास्तव पुत्रा महारथाः । पुनर्युद्धाय समरे प्रययुर्भीमपार्षतौ ॥"},
{"c": "6.73", "n": "51", "i": 30865, "v": "ततो युधिष्ठिरः प्राह समाहूय स्वसैनिकान् । गच्छन्तु पदवीं शक्त्या भीमपार्षतयोर्युधि ॥"},
{"c": "6.73", "n": "52", "i": 30866, "v": "सौभद्रप्रमुखा वीरा रथा द्वादश दंशिताः । प्रवृत्तिमधिगच्छन्तु न हि शुध्यति मे मनः ॥"},
{"c": "6.73", "n": "53", "i": 30867, "v": "त एवं समनुज्ञाताः शूरा विक्रान्तयोधिनः । बाढमित्येवमुक्त्वा तु सर्वे पुरुषमानिनः । मध्यंदिनगते सूर्ये प्रययुः सर्व एव हि ॥"},
{"c": "6.73", "n": "54", "i": 30868, "v": "केकया द्रौपदेयाश्च धृष्टकेतुश्च वीर्यवान् । अभिमन्युं पुरस्कृत्य महत्या सेनया वृताः ॥"},
{"c": "6.73", "n": "55", "i": 30869, "v": "ते कृत्वा समरे व्यूहं सूचीमुखमरिंदमाः । बिभिदुर्धार्तराष्ट्राणां तद्रथानीकमाहवे ॥"},
{"c": "6.73", "n": "56", "i": 30870, "v": "तान्प्रयातान्महेष्वासानभिमन्युपुरोगमान् । भीमसेनभयाविष्टा धृष्टद्युम्नविमोहिता ॥"},
{"c": "6.73", "n": "57", "i": 30871, "v": "न संधारयितुं शक्ता तव सेना जनाधिप । मदमूर्छान्वितात्मानं प्रमदेवाध्वनि स्थिता ॥"},
{"c": "6.73", "n": "58", "i": 30872, "v": "तेऽभियाता महेष्वासाः सुवर्णविकृतध्वजाः । परीप्सन्तोऽभ्यधावन्त धृष्टद्युम्नवृकोदरौ ॥"},
{"c": "6.73", "n": "59", "i": 30873, "v": "तौ च दृष्ट्वा महेष्वासानभिमन्युपुरोगमान् । बभूवतुर्मुदा युक्तौ निघ्नन्तौ तव वाहिनीम् ॥"},
{"c": "6.73", "n": "60", "i": 30874, "v": "दृष्ट्वा च सहसायान्तं पाञ्चाल्यो गुरुमात्मनः । नाशंसत वधं वीरः पुत्राणां तव पार्षतः ॥"},
{"c": "6.73", "n": "61", "i": 30875, "v": "ततो रथं समारोप्य केकयस्य वृकोदरम् । अभ्यधावत्सुसंक्रुद्धो द्रोणमिष्वस्त्रपारगम् ॥"},
{"c": "6.73", "n": "62", "i": 30876, "v": "तस्याभिपततस्तूर्णं भारद्वाजः प्रतापवान् । क्रुद्धश्चिच्छेद भल्लेन धनुः शत्रुनिषूदनः ॥"},
{"c": "6.73", "n": "63", "i": 30877, "v": "अन्यांश्च शतशो बाणान्प्रेषयामास पार्षते । दुर्योधनहितार्थाय भर्तृपिण्डमनुस्मरन् ॥"},
{"c": "6.73", "n": "64", "i": 30878, "v": "अथान्यद्धनुरादाय पार्षतः परवीरहा । द्रोणं विव्याध सप्तत्या रुक्मपुङ्खैः शिलाशितैः ॥", "md": "Thereupon the ruler of the Sindhus, with an admirable lightness of hand, taking up another bow picrced. Kshatravarman in that battle with arrows, all made of iron."},
{"c": "6.73", "n": "65", "i": 30879, "v": "तस्य द्रोणः पुनश्चापं चिच्छेदामित्रकर्शनः । हयांश्च चतुरस्तूर्णं चतुर्भिः सायकोत्तमैः ॥"},
{"c": "6.73", "n": "66", "i": 30880, "v": "वैवस्वतक्षयं घोरं प्रेषयामास वीर्यवान् । सारथिं चास्य भल्लेन प्रेषयामास मृत्यवे ॥"},
{"c": "6.73", "n": "67", "i": 30881, "v": "हताश्वात्स रथात्तूर्णमवप्लुत्य महारथः । आरुरोह महाबाहुरभिमन्योर्महारथम् ॥", "md": "Meanwhile the mighty-armed Vrishaka alighting from his chariot of which the horses were slain, ascended the car of his brother with agility and grasped another bow."},
{"c": "6.73", "n": "68", "i": 30882, "v": "ततः सरथनागाश्वा समकम्पत वाहिनी । पश्यतो भीमसेनस्य पार्षतस्य च पश्यतः ॥"},
{"c": "6.73", "n": "69", "i": 30883, "v": "तत्प्रभग्नं बलं दृष्ट्वा द्रोणेनामिततेजसा । नाशक्नुवन्वारयितुं समस्तास्ते महारथाः ॥"},
{"c": "6.73", "n": "70", "i": 30884, "v": "वध्यमानं तु तत्सैन्यं द्रोणेन निशितैः शरैः । व्यभ्रमत्तत्र तत्रैव क्षोभ्यमाण इवार्णवः ॥"},
{"c": "6.73", "n": "71", "i": 30885, "v": "तथा दृष्ट्वा च तत्सैन्यं जहृषे च बलं तव । दृष्ट्वाचार्यं च संक्रुद्धं दहन्तं रिपुवाहिनीम् । चुक्रुशुः सर्वतो योधाः साधु साध्विति भारत ॥"},
{"c": "6.74", "t": "संजय उवाच ।"},
{"c": "6.74", "n": "1", "i": 30886, "v": "ततो दुर्योधनो राजा मोहात्प्रत्यागतस्तदा । शरवर्षैः पुनर्भीमं प्रत्यवारयदच्युतम् ॥"},
{"c": "6.74", "n": "2", "i": 30887, "v": "एकीभूताः पुनश्चैव तव पुत्रा महारथाः । समेत्य समरे भीमं योधयामासुरुद्यताः ॥"},
{"c": "6.74", "n": "3", "i": 30888, "v": "भीमसेनोऽपि समरे संप्राप्य स्वरथं पुनः । समारुह्य महाबाहुर्ययौ येन तवात्मजः ॥"},
{"c": "6.74", "n": "4", "i": 30889, "v": "प्रगृह्य च महावेगं परासुकरणं दृढम् । चित्रं शरासनं संख्ये शरैर्विव्याध ते सुतान् ॥"},
{"c": "6.74", "n": "5", "i": 30890, "v": "ततो दुर्योधनो राजा भीमसेनं महाबलम् । नाराचेन सुतीक्ष्णेन भृशं मर्मण्यताडयत् ॥"},
{"c": "6.74", "n": "6", "i": 30891, "v": "सोऽतिविद्धो महेष्वासस्तव पुत्रेण धन्विना । क्रोधसंरक्तनयनो वेगेनोत्क्षिप्य कार्मुकम् ॥"},
{"c": "6.74", "n": "7", "i": 30892, "v": "दुर्योधनं त्रिभिर्बाणैर्बाह्वोरुरसि चार्पयत् । स तथाभिहतो राजा नाचलद्गिरिराडिव ॥", "md": "Thereupon king Duryodhana, Drona and Jayadratha, with a combined effort, rescued Radha's son who had been sinking in the ocean of Satyaki."},
{"c": "6.74", "n": "8", "i": 30893, "v": "तौ दृष्ट्वा समरे क्रुद्धौ विनिघ्नन्तौ परस्परम् । दुर्योधनानुजाः सर्वे शूराः संत्यक्तजीविताः ॥"},
{"c": "6.74", "n": "9", "i": 30894, "v": "संस्मृत्य मन्त्रितं पूर्वं निग्रहे भीमकर्मणः । निश्चयं मनसा कृत्वा निग्रहीतुं प्रचक्रमुः ॥"},
{"c": "6.74", "n": "10", "i": 30895, "v": "तानापतत एवाजौ भीमसेनो महाबलः । प्रत्युद्ययौ महाराज गजः प्रतिगजानिव ॥"},
{"c": "6.74", "n": "11", "i": 30896, "v": "भृशं क्रुद्धश्च तेजस्वी नाराचेन समर्पयत् । चित्रसेनं महाराज तव पुत्रं महायशाः ॥"},
{"c": "6.74", "n": "12", "i": 30897, "v": "तथेतरांस्तव सुतांस्ताडयामास भारत । शरैर्बहुविधैः संख्ये रुक्मपुङ्खैः सुवेगितैः ॥"},
{"c": "6.74", "n": "13", "i": 30898, "v": "ततः संस्थाप्य समरे स्वान्यनीकानि सर्वशः । अभिमन्युप्रभृतयस्ते द्वादश महारथाः ॥"},
{"c": "6.74", "n": "14", "i": 30899, "v": "प्रेषिता धर्मराजेन भीमसेनपदानुगाः । प्रत्युद्ययुर्महाराज तव पुत्रान्महाबलान् ॥"},
{"c": "6.74", "n": "15", "i": 30900, "v": "दृष्ट्वा रथस्थांस्ताञ्शूरान्सूर्याग्निसमतेजसः । सर्वानेव महेष्वासान्भ्राजमानाञ्श्रिया वृतान् ॥"},
{"c": "6.74", "n": "16", "i": 30901, "v": "महाहवे दीप्यमानान्सुवर्णकवचोज्ज्वलान् । तत्यजुः समरे भीमं तव पुत्रा महाबलाः ॥"},
{"c": "6.74", "n": "17", "i": 30902, "v": "तान्नामृष्यत कौन्तेयो जीवमाना गता इति । अन्वीय च पुनः सर्वांस्तव पुत्रानपीडयत् ॥"},
{"c": "6.74", "n": "18", "i": 30903, "v": "अथाभिमन्युं समरे भीमसेनेन संगतम् । पार्षतेन च संप्रेक्ष्य तव सैन्ये महारथाः ॥"},
{"c": "6.74", "n": "19", "i": 30904, "v": "दुर्योधनप्रभृतयः प्रगृहीतशरासनाः । भृशमश्वैः प्रजवितैः प्रययुर्यत्र ते रथाः ॥"},
{"c": "6.74", "n": "20", "i": 30905, "v": "अपराह्णे ततो राजन्प्रावर्तत महान्रणः । तावकानां च बलिनां परेषां चैव भारत ॥"},
{"c": "6.74", "n": "21", "i": 30906, "v": "अभिमन्युर्विकर्णस्य हयान्हत्वा महाजवान् । अथैनं पञ्चविंशत्या क्षुद्रकाणां समाचिनोत् ॥"},
{"c": "6.74", "n": "22", "i": 30907, "v": "हताश्वं रथमुत्सृज्य विकर्णस्तु महारथः । आरुरोह रथं राजंश्चित्रसेनस्य भास्वरम् ॥"},
{"c": "6.74", "n": "23", "i": 30908, "v": "स्थितावेकरथे तौ तु भ्रातरौ कुरुवर्धनौ । आर्जुनिः शरजालेन छादयामास भारत ॥"},
{"c": "6.74", "n": "24", "i": 30909, "v": "दुर्जयोऽथ विकर्णश्च कार्ष्णिं पञ्चभिरायसैः । विव्यधाते न चाकम्पत्कार्ष्णिर्मेरुरिवाचलः ॥"},
{"c": "6.74", "n": "25", "i": 30910, "v": "दुःशासनस्तु समरे केकयान्पञ्च मारिष । योधयामास राजेन्द्र तदद्भुतमिवाभवत् ॥"},
{"c": "6.74", "n": "26", "i": 30911, "v": "द्रौपदेया रणे क्रुद्धा दुर्योधनमवारयन् । एकैकस्त्रिभिरानर्छत्पुत्रं तव विशां पते ॥"},
{"c": "6.74", "n": "27", "i": 30912, "v": "पुत्रोऽपि तव दुर्धर्षो द्रौपद्यास्तनयान्रणे । सायकैर्निशितै राजन्नाजघान पृथक्पृथक् ॥"},
{"c": "6.74", "n": "28", "i": 30913, "v": "तैश्चापि विद्धः शुशुभे रुधिरेण समुक्षितः । गिरिप्रस्रवणैर्यद्वद्गिरिर्धातुविमिश्रितैः ॥"},
{"c": "6.74", "n": "29", "i": 30914, "v": "भीष्मोऽपि समरे राजन्पाण्डवानामनीकिनीम् । कालयामास बलवान्पालः पशुगणानिव ॥"},
{"c": "6.74", "n": "30", "i": 30915, "v": "ततो गाण्डीवनिर्घोषः प्रादुरासीद्विशां पते । दक्षिणेन वरूथिन्याः पार्थस्यारीन्विनिघ्नतः ॥"},
{"c": "6.74", "n": "31", "i": 30916, "v": "उत्तस्थुः समरे तत्र कबन्धानि समन्ततः । कुरूणां चापि सैन्येषु पाण्डवानां च भारत ॥"},
{"c": "6.74", "n": "32", "i": 30917, "v": "शोणितोदं रथावर्तं गजद्वीपं हयोर्मिणम् । रथनौभिर्नरव्याघ्राः प्रतेरुः सैन्यसागरम् ॥"},
{"c": "6.74", "n": "33", "i": 30918, "v": "छिन्नहस्ता विकवचा विदेहाश्च नरोत्तमाः । पतितास्तत्र दृश्यन्ते शतशोऽथ सहस्रशः ॥", "md": "Thousands of white umbrellas and many mighty car-warriors with their standards, were seen strewn on the surface of the earth."},
{"c": "6.74", "n": "34", "i": 30919, "v": "निहतैर्मत्तमातङ्गैः शोणितौघपरिप्लुतैः । भूर्भाति भरतश्रेष्ठ पर्वतैराचिता यथा ॥"},
{"c": "6.74", "n": "35", "i": 30920, "v": "तत्राद्भुतमपश्याम तव तेषां च भारत । न तत्रासीत्पुमान्कश्चिद्यो योद्धुं नाभिकाङ्क्षति ॥"},
{"c": "6.74", "n": "36", "i": 30921, "v": "एवं युयुधिरे वीराः प्रार्थयाना महद्यशः । तावकाः पाण्डवैः सार्धं काङ्क्षमाणा जयं युधि ॥"},
{"c": "6.75", "t": "संजय उवाच ।"},
{"c": "6.75", "n": "1", "i": 30922, "v": "ततो दुर्योधनो राजा लोहितायति भास्करे । संग्रामरभसो भीमं हन्तुकामोऽभ्यधावत ॥"},
{"c": "6.75", "n": "2", "i": 30923, "v": "तमायान्तमभिप्रेक्ष्य नृवीरं दृढवैरिणम् । भीमसेनः सुसंक्रुद्ध इदं वचनमब्रवीत् ॥"},
{"c": "6.75", "n": "3", "i": 30924, "v": "अयं स कालः संप्राप्तो वर्षपूगाभिकाङ्क्षितः । अद्य त्वां निहनिष्यामि यदि नोत्सृजसे रणम् ॥"},
{"c": "6.75", "n": "4", "i": 30925, "v": "अद्य कुन्त्याः परिक्लेशं वनवासं च कृत्स्नशः । द्रौपद्याश्च परिक्लेशं प्रणोत्स्यामि हते त्वयि ॥"},
{"c": "6.75", "n": "5", "i": 30926, "v": "यत्त्वं दुरोदरो भूत्वा पाण्डवानवमन्यसे । तस्य पापस्य गान्धारे पश्य व्यसनमागतम् ॥"},
{"c": "6.75", "n": "6", "i": 30927, "v": "कर्णस्य मतमाज्ञाय सौबलस्य च यत्पुरा । अचिन्त्य पाण्डवान्कामाद्यथेष्टं कृतवानसि ॥"},
{"c": "6.75", "n": "7", "i": 30928, "v": "याचमानं च यन्मोहाद्दाशार्हमवमन्यसे । उलूकस्य समादेशं यद्ददासि च हृष्टवत् ॥"},
{"c": "6.75", "n": "8", "i": 30929, "v": "अद्य त्वा निहनिष्यामि सानुबन्धं सबान्धवम् । समीकरिष्ये तत्पापं यत्पुरा कृतवानसि ॥"},
{"c": "6.75", "n": "9", "i": 30930, "v": "एवमुक्त्वा धनुर्घोरं विकृष्योद्भ्राम्य चासकृत् । समादाय शरान्घोरान्महाशनिसमप्रभान् ॥"},
{"c": "6.75", "n": "10", "i": 30931, "v": "षड्विंशत्तरसा क्रुद्धो मुमोचाशु सुयोधने । ज्वलिताग्निशिखाकारान्वज्रकल्पानजिह्मगान् ॥"},
{"c": "6.75", "n": "11", "i": 30932, "v": "ततोऽस्य कार्मुकं द्वाभ्यां सूतं द्वाभ्यां च विव्यधे । चतुर्भिरश्वाञ्जवनाननयद्यमसादनम् ॥"},
{"c": "6.75", "n": "12", "i": 30933, "v": "द्वाभ्यां च सुविकृष्टाभ्यां शराभ्यामरिमर्दनः । छत्रं चिच्छेद समरे राज्ञस्तस्य रथोत्तमात् ॥"},
{"c": "6.75", "n": "13", "i": 30934, "v": "त्रिभिश्च तस्य चिच्छेद ज्वलन्तं ध्वजमुत्तमम् । छित्त्वा तं च ननादोच्चैस्तव पुत्रस्य पश्यतः ॥"},
{"c": "6.75", "n": "14", "i": 30935, "v": "रथाच्च स ध्वजः श्रीमान्नानारत्नविभूषितः । पपात सहसा भूमिं विद्युज्जलधरादिव ॥"},
{"c": "6.75", "n": "15", "i": 30936, "v": "ज्वलन्तं सूर्यसंकाशं नागं मणिमयं शुभम् । ध्वजं कुरुपतेश्छिन्नं ददृशुः सर्वपार्थिवाः ॥"},
{"c": "6.75", "n": "16", "i": 30937, "v": "अथैनं दशभिर्बाणैस्तोत्त्रैरिव महागजम् । आजघान रणे भीमः स्मयन्निव महारथः ॥"},
{"c": "6.75", "n": "17", "i": 30938, "v": "ततस्तु राजा सिन्धूनां रथश्रेष्ठो जयद्रथः । दुर्योधनस्य जग्राह पार्ष्णिं सत्पुरुषोचिताम् ॥"},
{"c": "6.75", "n": "18", "i": 30939, "v": "कृपश्च रथिनां श्रेष्ठः कौरव्यममितौजसम् । आरोपयद्रथं राजन्दुर्योधनममर्षणम् ॥"},
{"c": "6.75", "n": "19", "i": 30940, "v": "स गाढविद्धो व्यथितो भीमसेनेन संयुगे । निषसाद रथोपस्थे राजा दुर्योधनस्तदा ॥"},
{"c": "6.75", "n": "20", "i": 30941, "v": "परिवार्य ततो भीमं हन्तुकामो जयद्रथः । रथैरनेकसाहस्रैर्भीमस्यावारयद्दिशः ॥"},
{"c": "6.75", "n": "21", "i": 30942, "v": "धृष्टकेतुस्ततो राजन्नभिमन्युश्च वीर्यवान् । केकया द्रौपदेयाश्च तव पुत्रानयोधयन् ॥"},
{"c": "6.75", "n": "22", "i": 30943, "v": "चित्रसेनः सुचित्रश्च चित्राश्वश्चित्रदर्शनः । चारुचित्रः सुचारुश्च तथा नन्दोपनन्दकौ ॥"},
{"c": "6.75", "n": "23", "i": 30944, "v": "अष्टावेते महेष्वासाः सुकुमारा यशस्विनः । अभिमन्युरथं राजन्समन्तात्पर्यवारयन् ॥"},
{"c": "6.75", "n": "24", "i": 30945, "v": "आजघान ततस्तूर्णमभिमन्युर्महामनाः । एकैकं पञ्चभिर्विद्ध्वा शरैः संनतपर्वभिः । वज्रमृत्युप्रतीकाशैर्विचित्रायुधनिःसृतैः ॥"},
{"c": "6.75", "n": "25", "i": 30946, "v": "अमृष्यमाणास्ते सर्वे सौभद्रं रथसत्तमम् । ववर्षुर्मार्गणैस्तीक्ष्णैर्गिरिं मेरुमिवाम्बुदाः ॥"},
{"c": "6.75", "n": "26", "i": 30947, "v": "स पीड्यमानः समरे कृतास्त्रो युद्धदुर्मदः । अभिमन्युर्महाराज तावकान्समकम्पयत् । यथा देवासुरे युद्धे वज्रपाणिर्महासुरान् ॥"},
{"c": "6.75", "n": "27", "i": 30948, "v": "विकर्णस्य ततो भल्लान्प्रेषयामास भारत । चतुर्दश रथश्रेष्ठो घोरानाशीविषोपमान् । ध्वजं सूतं हयांश्चास्य छित्त्वा नृत्यन्निवाहवे ॥"},
{"c": "6.75", "n": "28", "i": 30949, "v": "पुनश्चान्याञ्शरान्पीतानकुण्ठाग्राञ्शिलाशितान् । प्रेषयामास सौभद्रो विकर्णाय महाबलः ॥"},
{"c": "6.75", "n": "29", "i": 30950, "v": "ते विकर्णं समासाद्य कङ्कबर्हिणवाससः । भित्त्वा देहं गता भूमिं ज्वलन्त इव पन्नगाः ॥"},
{"c": "6.75", "n": "30", "i": 30951, "v": "ते शरा हेमपुङ्खाग्रा व्यदृश्यन्त महीतले । विकर्णरुधिरक्लिन्ना वमन्त इव शोणितम् ॥"},
{"c": "6.75", "n": "31", "i": 30952, "v": "विकर्णं वीक्ष्य निर्भिन्नं तस्यैवान्ये सहोदराः । अभ्यद्रवन्त समरे सौभद्रप्रमुखान्रथान् ॥"},
{"c": "6.75", "n": "32", "i": 30953, "v": "अभियात्वा तथैवाशु रथस्थान्सूर्यवर्चसः । अविध्यन्समरेऽन्योन्यं संरब्धा युद्धदुर्मदाः ॥"},
{"c": "6.75", "n": "33", "i": 30954, "v": "दुर्मुखः श्रुतकर्माणं विद्ध्वा सप्तभिराशुगैः । ध्वजमेकेन चिच्छेद सारथिं चास्य सप्तभिः ॥", "md": "Then he pierced Bhishma with ten arrows and with another cut down the latter's standard; then with ten other arrows he caused Bhishma's charioteer to tremble."},
{"c": "6.75", "n": "34", "i": 30955, "v": "अश्वाञ्जाम्बूनदैर्जालैः प्रच्छन्नान्वातरंहसः । जघान षड्भिरासाद्य सारथिं चाभ्यपातयत् ॥"},
{"c": "6.75", "n": "35", "i": 30956, "v": "स हताश्वे रथे तिष्ठञ्श्रुतकर्मा महारथः । शक्तिं चिक्षेप संक्रुद्धो महोल्कां ज्वलितामिव ॥"},
{"c": "6.75", "n": "36", "i": 30957, "v": "सा दुर्मुखस्य विपुलं वर्म भित्त्वा यशस्विनः । विदार्य प्राविशद्भूमिं दीप्यमाना सुतेजना ॥"},
{"c": "6.75", "n": "37", "i": 30958, "v": "तं दृष्ट्वा विरथं तत्र सुतसोमो महाबलः । पश्यतां सर्वसैन्यानां रथमारोपयत्स्वकम् ॥"},
{"c": "6.75", "n": "38", "i": 30959, "v": "श्रुतकीर्तिस्तथा वीरो जयत्सेनं सुतं तव । अभ्ययात्समरे राजन्हन्तुकामो यशस्विनम् ॥"},
{"c": "6.75", "n": "39", "i": 30960, "v": "तस्य विक्षिपतश्चापं श्रुतकीर्तेर्महात्मनः । चिच्छेद समरे राजञ्जयत्सेनः सुतस्तव । क्षुरप्रेण सुतीक्ष्णेन प्रहसन्निव भारत ॥"},
{"c": "6.75", "n": "40", "i": 30961, "v": "तं दृष्ट्वा छिन्नधन्वानं शतानीकः सहोदरम् । अभ्यपद्यत तेजस्वी सिंहवद्विनदन्मुहुः ॥"},
{"c": "6.75", "n": "41", "i": 30962, "v": "शतानीकस्तु समरे दृढं विस्फार्य कार्मुकम् । विव्याध दशभिस्तूर्णं जयत्सेनं शिलीमुखैः ॥"},
{"c": "6.75", "n": "42", "i": 30963, "v": "अथान्येन सुतीक्ष्णेन सर्वावरणभेदिना । शतानीको जयत्सेनं विव्याध हृदये भृशम् ॥"},
{"c": "6.75", "n": "43", "i": 30964, "v": "तथा तस्मिन्वर्तमाने दुष्कर्णो भ्रातुरन्तिके । चिच्छेद समरे चापं नाकुलेः क्रोधमूर्छितः ॥"},
{"c": "6.75", "n": "44", "i": 30965, "v": "अथान्यद्धनुरादाय भारसाधनमुत्तमम् । समादत्त शितान्बाणाञ्शतानीको महाबलः ॥"},
{"c": "6.75", "n": "45", "i": 30966, "v": "तिष्ठ तिष्ठेति चामन्त्र्य दुष्कर्णं भ्रातुरग्रतः । मुमोच निशितान्बाणाञ्ज्वलितान्पन्नगानिव ॥"},
{"c": "6.75", "n": "46", "i": 30967, "v": "ततोऽस्य धनुरेकेन द्वाभ्यां सूतं च मारिष । चिच्छेद समरे तूर्णं तं च विव्याध सप्तभिः ॥"},
{"c": "6.75", "n": "47", "i": 30968, "v": "अश्वान्मनोजवांश्चास्य कल्माषान्वीतकल्मषः । जघान निशितैस्तूर्णं सर्वान्द्वादशभिः शरैः ॥"},
{"c": "6.75", "n": "48", "i": 30969, "v": "अथापरेण भल्लेन सुमुक्तेन निपातिना । दुष्कर्णं समरे क्रुद्धो विव्याध हृदये भृशम् ॥"},
{"c": "6.75", "n": "49", "i": 30970, "v": "दुष्कर्णं निहतं दृष्ट्वा पञ्च राजन्महारथाः । जिघांसन्तः शतानीकं सर्वतः पर्यवारयन् ॥"},
{"c": "6.75", "n": "50", "i": 30971, "v": "छाद्यमानं शरव्रातैः शतानीकं यशस्विनम् । अभ्यधावन्त संरब्धाः केकयाः पञ्च सोदराः ॥"},
{"c": "6.75", "n": "51", "i": 30972, "v": "तानभ्यापततः प्रेक्ष्य तव पुत्रा महारथाः । प्रत्युद्ययुर्महाराज गजा इव महागजान् ॥"},
{"c": "6.75", "n": "52", "i": 30973, "v": "दुर्मुखो दुर्जयश्चैव तथा दुर्मर्षणो युवा । शत्रुंजयः शत्रुसहः सर्वे क्रुद्धा यशस्विनः । प्रत्युद्याता महाराज केकयान्भ्रातरः समम् ॥"},
{"c": "6.75", "n": "53", "i": 30974, "v": "रथैर्नगरसंकाशैर्हयैर्युक्तैर्मनोजवैः । नानावर्णविचित्राभिः पताकाभिरलंकृतैः ॥"},
{"c": "6.75", "n": "54", "i": 30975, "v": "वरचापधरा वीरा विचित्रकवचध्वजाः । विविशुस्ते परं सैन्यं सिंहा इव वनाद्वनम् ॥"},
{"c": "6.75", "n": "55", "i": 30976, "v": "तेषां सुतुमुलं युद्धं व्यतिषक्तरथद्विपम् । अवर्तत महारौद्रं निघ्नतामितरेतरम् । अन्योन्यागस्कृतां राजन्यमराष्ट्रविवर्धनम् ॥"},
{"c": "6.75", "n": "56", "i": 30977, "v": "मुहूर्तास्तमिते सूर्ये चक्रुर्युद्धं सुदारुणम् । रथिनः सादिनश्चैव व्यकीर्यन्त सहस्रशः ॥"},
{"c": "6.75", "n": "57", "i": 30978, "v": "ततः शांतनवः क्रुद्धः शरैः संनतपर्वभिः । नाशयामास सेनां वै भीष्मस्तेषां महात्मनाम् । पाञ्चालानां च सैन्यानि शरैर्निन्ये यमक्षयम् ॥"},
{"c": "6.75", "n": "58", "i": 30979, "v": "एवं भित्त्वा महेष्वासः पाण्डवानामनीकिनीम् । कृत्वावहारं सैन्यानां ययौ स्वशिबिरं नृप ॥"},
{"c": "6.75", "n": "59", "i": 30980, "v": "धर्मराजोऽपि संप्रेक्ष्य धृष्टद्युम्नवृकोदरौ । मूर्ध्नि चैतावुपाघ्राय संहृष्टः शिबिरं ययौ ॥"},
{"c": "6.76", "t": "संजय उवाच ।"},
{"c": "6.76", "n": "1", "i": 30981, "v": "अथ शूरा महाराज परस्परकृतागसः । जग्मुः स्वशिबिराण्येव रुधिरेण समुक्षिताः ॥"},
{"c": "6.76", "n": "2", "i": 30982, "v": "विश्रम्य च यथान्यायं पूजयित्वा परस्परम् । संनद्धाः समदृश्यन्त भूयो युद्धचिकीर्षया ॥"},
{"c": "6.76", "n": "3", "i": 30983, "v": "ततस्तव सुतो राजंश्चिन्तयाभिपरिप्लुतः । विस्रवच्छोणिताक्ताङ्गः पप्रच्छेदं पितामहम् ॥"},
{"c": "6.76", "n": "4", "i": 30984, "v": "सैन्यानि रौद्राणि भयानकानि; व्यूढानि सम्यग्बहुलध्वजानि । विदार्य हत्वा च निपीड्य शूरा;स्ते पाण्डवानां त्वरिता रथौघाः ॥"},
{"c": "6.76", "n": "5", "i": 30985, "v": "संमोह्य सर्वान्युधि कीर्तिमन्तो; व्यूहं च तं मकरं वज्रकल्पम् । प्रविश्य भीमेन निबर्हितोऽस्मि; घोरैः शरैर्मृत्युदण्डप्रकाशैः ॥"},
{"c": "6.76", "n": "6", "i": 30986, "v": "क्रुद्धं तमुद्वीक्ष्य भयेन राज;न्संमूर्छितो नालभं शान्तिमद्य । इच्छे प्रसादात्तव सत्यसंध; प्राप्तुं जयं पाण्डवेयांश्च हन्तुम् ॥"},
{"c": "6.76", "n": "7", "i": 30987, "v": "तेनैवमुक्तः प्रहसन्महात्मा; दुर्योधनं जातमन्युं विदित्वा । तं प्रत्युवाचाविमना मनस्वी; गङ्गासुतः शस्त्रभृतां वरिष्ठः ॥"},
{"c": "6.76", "n": "8", "i": 30988, "v": "परेण यत्नेन विगाह्य सेनां; सर्वात्मनाहं तव राजपुत्र । इच्छामि दातुं विजयं सुखं च; न चात्मानं छादयेऽहं त्वदर्थे ॥"},
{"c": "6.76", "n": "9", "i": 30989, "v": "एते तु रौद्रा बहवो महारथा; यशस्विनः शूरतमाः कृतास्त्राः । ये पाण्डवानां समरे सहाया; जितक्लमाः क्रोधविषं वमन्ति ॥"},
{"c": "6.76", "n": "10", "i": 30990, "v": "ते नेह शक्याः सहसा विजेतुं; वीर्योन्नद्धाः कृतवैरास्त्वया च । अहं ह्येतान्प्रतियोत्स्यामि राज;न्सर्वात्मना जीवितं त्यज्य वीर ॥"},
{"c": "6.76", "n": "11", "i": 30991, "v": "रणे तवार्थाय महानुभाव; न जीवितं रक्ष्यतमं ममाद्य । सर्वांस्तवार्थाय सदेवदैत्याँ;ल्लोकान्दहेयं किमु शत्रूंस्तवेह ॥"},
{"c": "6.76", "n": "12", "i": 30992, "v": "तत्पाण्डवान्योधयिष्यामि राज;न्प्रियं च ते सर्वमहं करिष्ये । श्रुत्वैव चैतत्परमप्रतीतो; दुर्योधनः प्रीतमना बभूव ॥"},
{"c": "6.76", "n": "13", "i": 30993, "v": "सर्वाणि सैन्यानि ततः प्रहृष्टो; निर्गच्छतेत्याह नृपांश्च सर्वान् । तदाज्ञया तानि विनिर्ययुर्द्रुतं; रथाश्वपादातगजायुतानि ॥"},
{"c": "6.76", "n": "14", "i": 30994, "v": "प्रहर्षयुक्तानि तु तानि राज;न्महान्ति नानाविधशस्त्रवन्ति । स्थितानि नागाश्वपदातिमन्ति; विरेजुराजौ तव राजन्बलानि ॥"},
{"c": "6.76", "n": "15", "i": 30995, "v": "वृन्दैः स्थिताश्चापि सुसंप्रयुक्ता;श्चकाशिरे दन्तिगणाः समन्तात् । शस्त्रास्त्रविद्भिर्नरदेव योधै;रधिष्ठिताः सैन्यगणास्त्वदीयाः ॥"},
{"c": "6.76", "n": "16", "i": 30996, "v": "रथैश्च पादातगजाश्वसंघैः; प्रयाद्भिराजौ विधिवत्प्रणुन्नैः । समुद्धतं वै तरुणार्कवर्णं; रजो बभौ छादयत्सूर्यरश्मीन् ॥"},
{"c": "6.76", "n": "17", "i": 30997, "v": "रेजुः पताका रथदन्तिसंस्था; वातेरिता भ्राम्यमाणाः समन्तात् । नानारङ्गाः समरे तत्र राज;न्मेघैर्युक्ता विद्युतः खे यथैव ॥"},
{"c": "6.76", "n": "18", "i": 30998, "v": "धनूंषि विस्फारयतां नृपाणां; बभूव शब्दस्तुमुलोऽतिघोरः । विमथ्यतो देवमहासुरौघै;र्यथार्णवस्यादियुगे तदानीम् ॥"},
{"c": "6.76", "n": "19", "i": 30999, "v": "तदुग्रनादं बहुरूपवर्णं; तवात्मजानां समुदीर्णमेवम् । बभूव सैन्यं रिपुसैन्यहन्तृ; युगान्तमेघौघनिभं तदानीम् ॥"},
{"c": "6.77", "t": "संजय उवाच ।"},
{"c": "6.77", "n": "1", "i": 31000, "v": "अथात्मजं तव पुनर्गाङ्गेयो ध्यानमास्थितम् । अब्रवीद्भरतश्रेष्ठः संप्रहर्षकरं वचः ॥"},
{"c": "6.77", "n": "2", "i": 31001, "v": "अहं द्रोणश्च शल्यश्च कृतवर्मा च सात्वतः । अश्वत्थामा विकर्णश्च सोमदत्तोऽथ सैन्धवः ॥"},
{"c": "6.77", "n": "3", "i": 31002, "v": "विन्दानुविन्दावावन्त्यौ बाह्लिकः सह बाह्लिकैः । त्रिगर्तराजश्च बली मागधश्च सुदुर्जयः ॥"},
{"c": "6.77", "n": "4", "i": 31003, "v": "बृहद्बलश्च कौसल्यश्चित्रसेनो विविंशतिः । रथाश्च बहुसाहस्राः शोभमाना महाध्वजाः ॥"},
{"c": "6.77", "n": "5", "i": 31004, "v": "देशजाश्च हया राजन्स्वारूढा हयसादिभिः । गजेन्द्राश्च मदोद्वृत्ताः प्रभिन्नकरटामुखाः ॥"},
{"c": "6.77", "n": "6", "i": 31005, "v": "पदाताश्च तथा शूरा नानाप्रहरणायुधाः । नानादेशसमुत्पन्नास्त्वदर्थे योद्धुमुद्यताः ॥"},
{"c": "6.77", "n": "7", "i": 31006, "v": "एते चान्ये च बहवस्त्वदर्थे त्यक्तजीविताः । देवानपि रणे जेतुं समर्था इति मे मतिः ॥"},
{"c": "6.77", "n": "8", "i": 31007, "v": "अवश्यं तु मया राजंस्तव वाच्यं हितं सदा । अशक्याः पाण्डवा जेतुं देवैरपि सवासवैः । वासुदेवसहायाश्च महेन्द्रसमविक्रमाः ॥"},
{"c": "6.77", "n": "9", "i": 31008, "v": "सर्वथाहं तु राजेन्द्र करिष्ये वचनं तव । पाण्डवान्वा रणे जेष्ये मां वा जेष्यन्ति पाण्डवाः ॥"},
{"c": "6.77", "n": "10", "i": 31009, "v": "एवमुक्त्वा ददौ चास्मै विशल्यकरणीं शुभाम् । ओषधीं वीर्यसंपन्नां विशल्यश्चाभवत्तदा ॥"},
{"c": "6.77", "n": "11", "i": 31010, "v": "ततः प्रभाते विमले स्वेनानीकेन वीर्यवान् । अव्यूहत स्वयं व्यूहं भीष्मो व्यूहविशारदः ॥"},
{"c": "6.77", "n": "12", "i": 31011, "v": "मण्डलं मनुजश्रेष्ठ नानाशस्त्रसमाकुलम् । संपूर्णं योधमुख्यैश्च तथा दन्तिपदातिभिः ॥"},
{"c": "6.77", "n": "13", "i": 31012, "v": "रथैरनेकसाहस्रैः समन्तात्परिवारितम् । अश्ववृन्दैर्महद्भिश्च ऋष्टितोमरधारिभिः ॥"},
{"c": "6.77", "n": "14", "i": 31013, "v": "नागे नागे रथाः सप्त सप्त चाश्वा रथे रथे । अन्वश्वं दश धानुष्का धानुष्के सप्त चर्मिणः ॥"},
{"c": "6.77", "n": "15", "i": 31014, "v": "एवंव्यूहं महाराज तव सैन्यं महारथैः । स्थितं रणाय महते भीष्मेण युधि पालितम् ॥"},
{"c": "6.77", "n": "16", "i": 31015, "v": "दशाश्वानां सहस्राणि दन्तिनां च तथैव च । रथानामयुतं चापि पुत्राश्च तव दंशिताः । चित्रसेनादयः शूरा अभ्यरक्षन्पितामहम् ॥"},
{"c": "6.77", "n": "17", "i": 31016, "v": "रक्ष्यमाणश्च तैः शूरैर्गोप्यमानाश्च तेन ते । संनद्धाः समदृश्यन्त राजानश्च महाबलाः ॥"},
{"c": "6.77", "n": "18", "i": 31017, "v": "दुर्योधनस्तु समरे दंशितो रथमास्थितः । व्यभ्राजत श्रिया जुष्टो यथा शक्रस्त्रिविष्टपे ॥"},
{"c": "6.77", "n": "19", "i": 31018, "v": "ततः शब्दो महानासीत्पुत्राणां तव भारत । रथघोषश्च तुमुलो वादित्राणां च निस्वनः ॥"},
{"c": "6.77", "n": "20", "i": 31019, "v": "भीष्मेण धार्तराष्ट्राणां व्यूढः प्रत्यङ्मुखो युधि । मण्डलः सुमहाव्यूहो दुर्भेद्योऽमित्रघातिनाम् । सर्वतः शुशुभे राजन्रणेऽरीणां दुरासदः ॥"},
{"c": "6.77", "n": "21", "i": 31020, "v": "मण्डलं तु समालोक्य व्यूहं परमदारुणम् । स्वयं युधिष्ठिरो राजा व्यूहं वज्रमथाकरोत् ॥"},
{"c": "6.77", "n": "22", "i": 31021, "v": "तथा व्यूढेष्वनीकेषु यथास्थानमवस्थिताः । रथिनः सादिनश्चैव सिंहनादमथानदन् ॥"},
{"c": "6.77", "n": "23", "i": 31022, "v": "बिभित्सवस्ततो व्यूहं निर्ययुर्युद्धकाङ्क्षिणः । इतरेतरतः शूराः सहसैन्याः प्रहारिणः ॥"},
{"c": "6.77", "n": "24", "i": 31023, "v": "भारद्वाजो ययौ मत्स्यं द्रौणिश्चापि शिखण्डिनम् । स्वयं दुर्योधनो राजा पार्षतं समुपाद्रवत् ॥"},
{"c": "6.77", "n": "25", "i": 31024, "v": "नकुलः सहदेवश्च राजन्मद्रेशमीयतुः । विन्दानुविन्दावावन्त्याविरावन्तमभिद्रुतौ ॥"},
{"c": "6.77", "n": "26", "i": 31025, "v": "सर्वे नृपास्तु समरे धनंजयमयोधयन् । भीमसेनो रणे यत्तो हार्दिक्यं समवारयत् ॥"},
{"c": "6.77", "n": "27", "i": 31026, "v": "चित्रसेनं विकर्णं च तथा दुर्मर्षणं विभो । आर्जुनिः समरे राजंस्तव पुत्रानयोधयत् ॥"},
{"c": "6.77", "n": "28", "i": 31027, "v": "प्राग्ज्योतिषं महेष्वासं हैडिम्बो राक्षसोत्तमः । अभिदुद्राव वेगेन मत्तो मत्तमिव द्विपम् ॥"},
{"c": "6.77", "n": "29", "i": 31028, "v": "अलम्बुसस्ततो राजन्सात्यकिं युद्धदुर्मदम् । ससैन्यं समरे क्रुद्धो राक्षसः समभिद्रवत् ॥"},
{"c": "6.77", "n": "30", "i": 31029, "v": "भूरिश्रवा रणे यत्तो धृष्टकेतुमयोधयत् । श्रुतायुषं तु राजानं धर्मपुत्रो युधिष्ठिरः ॥"},
{"c": "6.77", "n": "31", "i": 31030, "v": "चेकितानस्तु समरे कृपमेवान्वयोधयत् । शेषाः प्रतिययुर्यत्ता भीममेव महारथम् ॥"},
{"c": "6.77", "n": "32", "i": 31031, "v": "ततो राजसहस्राणि परिवव्रुर्धनंजयम् । शक्तितोमरनाराचगदापरिघपाणयः ॥"},
{"c": "6.77", "n": "33", "i": 31032, "v": "अर्जुनोऽथ भृशं क्रुद्धो वार्ष्णेयमिदमब्रवीत् । पश्य माधव सैन्यानि धार्तराष्ट्रस्य संयुगे । व्यूढानि व्यूहविदुषा गाङ्गेयेन महात्मना ॥"},
{"c": "6.77", "n": "34", "i": 31033, "v": "युद्धाभिकामाञ्शूरांश्च पश्य माधव दंशितान् । त्रिगर्तराजं सहितं भ्रातृभिः पश्य केशव ॥"},
{"c": "6.77", "n": "35", "i": 31034, "v": "अद्यैतान्पातयिष्यामि पश्यतस्ते जनार्दन । य इमे मां यदुश्रेष्ठ योद्धुकामा रणाजिरे ॥"},
{"c": "6.77", "n": "36", "i": 31035, "v": "एवमुक्त्वा तु कौन्तेयो धनुर्ज्यामवमृज्य च । ववर्ष शरवर्षाणि नराधिपगणान्प्रति ॥"},
{"c": "6.77", "n": "37", "i": 31036, "v": "तेऽपि तं परमेष्वासाः शरवर्षैरपूरयन् । तडागमिव धाराभिर्यथा प्रावृषि तोयदाः ॥"},
{"c": "6.77", "n": "38", "i": 31037, "v": "हाहाकारो महानासीत्तव सैन्ये विशां पते । छाद्यमानौ भृशं कृष्णौ शरैर्दृष्ट्वा महारणे ॥"},
{"c": "6.77", "n": "39", "i": 31038, "v": "देवा देवर्षयश्चैव गन्धर्वाश्च महोरगाः । विस्मयं परमं जग्मुर्दृष्ट्वा कृष्णौ तथागतौ ॥"},
{"c": "6.77", "n": "40", "i": 31039, "v": "ततः क्रुद्धोऽर्जुनो राजन्नैन्द्रमस्त्रमुदीरयत् । तत्राद्भुतमपश्याम विजयस्य पराक्रमम् ॥"},
{"c": "6.77", "n": "41", "i": 31040, "v": "शस्त्रवृष्टिं परैर्मुक्तां शरौघैर्यदवारयत् । न च तत्राप्यनिर्भिन्नः कश्चिदासीद्विशां पते ॥"},
{"c": "6.77", "n": "42", "i": 31041, "v": "तेषां राजसहस्राणां हयानां दन्तिनां तथा । द्वाभ्यां त्रिभिः शरैश्चान्यान्पार्थो विव्याध मारिष ॥"},
{"c": "6.77", "n": "43", "i": 31042, "v": "ते हन्यमानाः पार्थेन भीष्मं शांतनवं ययुः । अगाधे मज्जमानानां भीष्मस्त्राताभवत्तदा ॥"},
{"c": "6.77", "n": "44", "i": 31043, "v": "आपतद्भिस्तु तैस्तत्र प्रभग्नं तावकं बलम् । संचुक्षुभे महाराज वातैरिव महार्णवः ॥"},
{"c": "6.78", "t": "संजय उवाच ।"},
{"c": "6.78", "n": "1", "i": 31044, "v": "तथा प्रवृत्ते संग्रामे निवृत्ते च सुशर्मणि । प्रभग्नेषु च वीरेषु पाण्डवेन महात्मना ॥"},
{"c": "6.78", "n": "2", "i": 31045, "v": "क्षुभ्यमाणे बले तूर्णं सागरप्रतिमे तव । प्रत्युद्याते च गाङ्गेये त्वरितं विजयं प्रति ॥"},
{"c": "6.78", "n": "3", "i": 31046, "v": "दृष्ट्वा दुर्योधनो राजन्रणे पार्थस्य विक्रमम् । त्वरमाणः समभ्येत्य सर्वांस्तानब्रवीन्नृपान् ॥"},
{"c": "6.78", "n": "4", "i": 31047, "v": "तेषां च प्रमुखे शूरं सुशर्माणं महाबलम् । मध्ये सर्वस्य सैन्यस्य भृशं संहर्षयन्वचः ॥"},
{"c": "6.78", "n": "5", "i": 31048, "v": "एष भीष्मः शांतनवो योद्धुकामो धनंजयम् । सर्वात्मना कुरुश्रेष्ठस्त्यक्त्वा जीवितमात्मनः ॥"},
{"c": "6.78", "n": "6", "i": 31049, "v": "तं प्रयान्तं परानीकं सर्वसैन्येन भारतम् । संयत्ताः समरे सर्वे पालयध्वं पितामहम् ॥"},
{"c": "6.78", "n": "7", "i": 31050, "v": "बाढमित्येवमुक्त्वा तु तान्यनीकानि सर्वशः । नरेन्द्राणां महाराज समाजग्मुः पितामहम् ॥"},
{"c": "6.78", "n": "8", "i": 31051, "v": "ततः प्रयातः सहसा भीष्मः शांतनवोऽर्जुनम् । रणे भारतमायान्तमाससाद महाबलम् ॥"},
{"c": "6.78", "n": "9", "i": 31052, "v": "महाश्वेताश्वयुक्तेन भीमवानरकेतुना । महता मेघनादेन रथेनाति विराजत ॥"},
{"c": "6.78", "n": "10", "i": 31053, "v": "समरे सर्वसैन्यानामुपयातं धनंजयम् । अभवत्तुमुलो नादो भयाद्दृष्ट्वा किरीटिनम् ॥"},
{"c": "6.78", "n": "11", "i": 31054, "v": "अभीशुहस्तं कृष्णं च दृष्ट्वादित्यमिवापरम् । मध्यंदिनगतं संख्ये न शेकुः प्रतिवीक्षितुम् ॥"},
{"c": "6.78", "n": "12", "i": 31055, "v": "तथा शांतनवं भीष्मं श्वेताश्वं श्वेतकार्मुकम् । न शेकुः पाण्डवा द्रष्टुं श्वेतग्रहमिवोदितम् ॥"},
{"c": "6.78", "n": "13", "i": 31056, "v": "स सर्वतः परिवृतस्त्रिगर्तैः सुमहात्मभिः । भ्रातृभिस्तव पुत्रैश्च तथान्यैश्च महारथैः ॥"},
{"c": "6.78", "n": "14", "i": 31057, "v": "भारद्वाजस्तु समरे मत्स्यं विव्याध पत्रिणा । ध्वजं चास्य शरेणाजौ धनुश्चैकेन चिच्छिदे ॥"},
{"c": "6.78", "n": "15", "i": 31058, "v": "तदपास्य धनुश्छिन्नं विराटो वाहिनीपतिः । अन्यदादत्त वेगेन धनुर्भारसहं दृढम् । शरांश्चाशीविषाकाराञ्ज्वलितान्पन्नगानिव ॥"},
{"c": "6.78", "n": "16", "i": 31059, "v": "द्रोणं त्रिभिः प्रविव्याध चतुर्भिश्चास्य वाजिनः । ध्वजमेकेन विव्याध सारथिं चास्य पञ्चभिः । धनुरेकेषुणाविध्यत्तत्राक्रुध्यद्द्विजर्षभः ॥"},
{"c": "6.78", "n": "17", "i": 31060, "v": "तस्य द्रोणोऽवधीदश्वाञ्शरैः संनतपर्वभिः । अष्टाभिर्भरतश्रेष्ठ सूतमेकेन पत्रिणा ॥"},
{"c": "6.78", "n": "18", "i": 31061, "v": "स हताश्वादवप्लुत्य स्यन्दनाद्धतसारथिः । आरुरोह रथं तूर्णं शङ्खस्य रथिनां वरः ॥"},
{"c": "6.78", "n": "19", "i": 31062, "v": "ततस्तु तौ पितापुत्रौ भारद्वाजं रथे स्थितौ । महता शरवर्षेण वारयामासतुर्बलात् ॥"},
{"c": "6.78", "n": "20", "i": 31063, "v": "भारद्वाजस्ततः क्रुद्धः शरमाशीविषोपमम् । चिक्षेप समरे तूर्णं शङ्खं प्रति जनेश्वर ॥"},
{"c": "6.78", "n": "21", "i": 31064, "v": "स तस्य हृदयं भित्त्वा पीत्वा शोणितमाहवे । जगाम धरणिं बाणो लोहितार्द्रीकृतच्छविः ॥"},
{"c": "6.78", "n": "22", "i": 31065, "v": "स पपात रथात्तूर्णं भारद्वाजशराहतः । धनुस्त्यक्त्वा शरांश्चैव पितुरेव समीपतः ॥"},
{"c": "6.78", "n": "23", "i": 31066, "v": "हतं स्वमात्मजं दृष्ट्वा विराटः प्राद्रवद्भयात् । उत्सृज्य समरे द्रोणं व्यात्ताननमिवान्तकम् ॥"},
{"c": "6.78", "n": "24", "i": 31067, "v": "भारद्वाजस्ततस्तूर्णं पाण्डवानां महाचमूम् । दारयामास समरे शतशोऽथ सहस्रशः ॥"},
{"c": "6.78", "n": "25", "i": 31068, "v": "शिखण्ड्यपि महाराज द्रौणिमासाद्य संयुगे । आजघान भ्रुवोर्मध्ये नाराचैस्त्रिभिराशुगैः ॥"},
{"c": "6.78", "n": "26", "i": 31069, "v": "स बभौ नरशार्दूलो ललाटे संस्थितैस्त्रिभिः । शिखरैः काञ्चनमयैर्मेरुस्त्रिभिरिवोच्छ्रितैः ॥"},
{"c": "6.78", "n": "27", "i": 31070, "v": "अश्वत्थामा ततः क्रुद्धो निमेषार्धाच्छिखण्डिनः । सूतं ध्वजमथो राजंस्तुरगानायुधं तथा । शरैर्बहुभिरुद्दिश्य पातयामास संयुगे ॥"},
{"c": "6.78", "n": "28", "i": 31071, "v": "स हताश्वादवप्लुत्य रथाद्वै रथिनां वरः । खड्गमादाय निशितं विमलं च शरावरम् । श्येनवद्व्यचरत्क्रुद्धः शिखण्डी शत्रुतापनः ॥"},
{"c": "6.78", "n": "29", "i": 31072, "v": "सखड्गस्य महाराज चरतस्तस्य संयुगे । नान्तरं ददृशे द्रौणिस्तदद्भुतमिवाभवत् ॥"},
{"c": "6.78", "n": "30", "i": 31073, "v": "ततः शरसहस्राणि बहूनि भरतर्षभ । प्रेषयामास समरे द्रौणिः परमकोपनः ॥"},
{"c": "6.78", "n": "31", "i": 31074, "v": "तामापतन्तीं समरे शरवृष्टिं सुदारुणाम् । असिना तीक्ष्णधारेण चिच्छेद बलिनां वरः ॥"},
{"c": "6.78", "n": "32", "i": 31075, "v": "ततोऽस्य विमलं द्रौणिः शतचन्द्रं मनोरमम् । चर्माच्छिनदसिं चास्य खण्डयामास संयुगे । शितैः सुबहुशो राजंस्तं च विव्याध पत्रिभिः ॥"},
{"c": "6.78", "n": "33", "i": 31076, "v": "शिखण्डी तु ततः खड्गं खण्डितं तेन सायकैः । आविध्य व्यसृजत्तूर्णं ज्वलन्तमिव पन्नगम् ॥"},
{"c": "6.78", "n": "34", "i": 31077, "v": "तमापतन्तं सहसा कालानलसमप्रभम् । चिच्छेद समरे द्रौणिर्दर्शयन्पाणिलाघवम् । शिखण्डिनं च विव्याध शरैर्बहुभिरायसैः ॥"},
{"c": "6.78", "n": "35", "i": 31078, "v": "शिखण्डी तु भृशं राजंस्ताड्यमानः शितैः शरैः । आरुरोह रथं तूर्णं माधवस्य महात्मनः ॥"},
{"c": "6.78", "n": "36", "i": 31079, "v": "सात्यकिस्तु ततः क्रुद्धो राक्षसं क्रूरमाहवे । अलम्बुसं शरैर्घोरैर्विव्याध बलिनं बली ॥"},
{"c": "6.78", "n": "37", "i": 31080, "v": "राक्षसेन्द्रस्ततस्तस्य धनुश्चिच्छेद भारत । अर्धचन्द्रेण समरे तं च विव्याध सायकैः । मायां च राक्षसीं कृत्वा शरवर्षैरवाकिरत् ॥"},
{"c": "6.78", "n": "38", "i": 31081, "v": "तत्राद्भुतमपश्याम शैनेयस्य पराक्रमम् । नासंभ्रमद्यत्समरे वध्यमानः शितैः शरैः ॥"},
{"c": "6.78", "n": "39", "i": 31082, "v": "ऐन्द्रमस्त्रं च वार्ष्णेयो योजयामास भारत । विजयाद्यदनुप्राप्तं माधवेन यशस्विना ॥"},
{"c": "6.78", "n": "40", "i": 31083, "v": "तदस्त्रं भस्मसात्कृत्वा मायां तां राक्षसीं तदा । अलम्बुसं शरैर्घोरैरभ्याकिरत सर्वशः । पर्वतं वारिधाराभिः प्रावृषीव बलाहकः ॥"},
{"c": "6.78", "n": "41", "i": 31084, "v": "तत्तथा पीडितं तेन माधवेन महात्मना । प्रदुद्राव भयाद्रक्षो हित्वा सात्यकिमाहवे ॥"},
{"c": "6.78", "n": "42", "i": 31085, "v": "तमजेयं राक्षसेन्द्रं संख्ये मघवता अपि । शैनेयः प्राणदज्जित्वा योधानां तव पश्यताम् ॥"},
{"c": "6.78", "n": "43", "i": 31086, "v": "न्यहनत्तावकांश्चापि सात्यकिः सत्यविक्रमः । निशितैर्बहुभिर्बाणैस्तेऽद्रवन्त भयार्दिताः ॥"},
{"c": "6.78", "n": "44", "i": 31087, "v": "एतस्मिन्नेव काले तु द्रुपदस्यात्मजो बली । धृष्टद्युम्नो महाराज तव पुत्रं जनेश्वरम् । छादयामास समरे शरैः संनतपर्वभिः ॥"},
{"c": "6.78", "n": "45", "i": 31088, "v": "संछाद्यमानो विशिखैर्धृष्टद्युम्नेन भारत । विव्यथे न च राजेन्द्र तव पुत्रो जनेश्वरः ॥"},
{"c": "6.78", "n": "46", "i": 31089, "v": "धृष्टद्युम्नं च समरे तूर्णं विव्याध सायकैः । षष्ट्या च त्रिंशता चैव तदद्भुतमिवाभवत् ॥"},
{"c": "6.78", "n": "47", "i": 31090, "v": "तस्य सेनापतिः क्रुद्धो धनुश्चिच्छेद मारिष । हयांश्च चतुरः शीघ्रं निजघान महारथः । शरैश्चैनं सुनिशितैः क्षिप्रं विव्याध सप्तभिः ॥"},
{"c": "6.78", "n": "48", "i": 31091, "v": "स हताश्वान्महाबाहुरवप्लुत्य रथाद्बली । पदातिरसिमुद्यम्य प्राद्रवत्पार्षतं प्रति ॥"},
{"c": "6.78", "n": "49", "i": 31092, "v": "शकुनिस्तं समभ्येत्य राजगृद्धी महाबलः । राजानं सर्वलोकस्य रथमारोपयत्स्वकम् ॥"},
{"c": "6.78", "n": "50", "i": 31093, "v": "ततो नृपं पराजित्य पार्षतः परवीरहा । न्यहनत्तावकं सैन्यं वज्रपाणिरिवासुरम् ॥"},
{"c": "6.78", "n": "51", "i": 31094, "v": "कृतवर्मा रणे भीमं शरैरार्छन्महारथम् । प्रच्छादयामास च तं महामेघो रविं यथा ॥"},
{"c": "6.78", "n": "52", "i": 31095, "v": "ततः प्रहस्य समरे भीमसेनः परंतपः । प्रेषयामास संक्रुद्धः सायकान्कृतवर्मणे ॥"},
{"c": "6.78", "n": "53", "i": 31096, "v": "तैरर्द्यमानोऽतिरथः सात्वतः शस्त्रकोविदः । नाकम्पत महाराज भीमं चार्छच्छितैः शरैः ॥"},
{"c": "6.78", "n": "54", "i": 31097, "v": "तस्याश्वांश्चतुरो हत्वा भीमसेनो महाबलः । सारथिं पातयामास ध्वजं च सुपरिष्कृतम् ॥"},
{"c": "6.78", "n": "55", "i": 31098, "v": "शरैर्बहुविधैश्चैनमाचिनोत्परवीरहा । शकलीकृतसर्वाङ्गः श्वाविद्वत्समदृश्यत ॥"},
{"c": "6.78", "n": "56", "i": 31099, "v": "हताश्वात्तु रथात्तूर्णं वृषकस्य रथं ययौ । स्यालस्य ते महाराज तव पुत्रस्य पश्यतः ॥"},
{"c": "6.78", "n": "57", "i": 31100, "v": "भीमसेनोऽपि संक्रुद्धस्तव सैन्यमुपाद्रवत् । निजघान च संक्रुद्धो दण्डपाणिरिवान्तकः ॥"},
{"c": "6.79", "t": "धृतराष्ट्र उवाच ।"},
{"c": "6.79", "n": "1", "i": 31101, "v": "बहूनीह विचित्राणि द्वैरथानि स्म संजय । पाण्डूनां मामकैः सार्धमश्रौषं तव जल्पतः ॥"},
{"c": "6.79", "n": "2", "i": 31102, "v": "न चैव मामकं कंचिद्धृष्टं शंससि संजय । नित्यं पाण्डुसुतान्हृष्टानभग्नांश्चैव शंससि ॥"},
{"c": "6.79", "n": "3", "i": 31103, "v": "जीयमानान्विमनसो मामकान्विगतौजसः । वदसे संयुगे सूत दिष्टमेतदसंशयम् ॥"},
{"c": "6.79", "t": "संजय उवाच ।"},
{"c": "6.79", "n": "4", "i": 31104, "v": "यथाशक्ति यथोत्साहं युद्धे चेष्टन्ति तावकाः । दर्शयानाः परं शक्त्या पौरुषं पुरुषर्षभ ॥"},
{"c": "6.79", "n": "5", "i": 31105, "v": "गङ्गायाः सुरनद्या वै स्वादुभूतं यथोदकम् । महोदधिगुणाभ्यासाल्लवणत्वं निगच्छति ॥"},
{"c": "6.79", "n": "6", "i": 31106, "v": "तथा तत्पौरुषं राजंस्तावकानां महात्मनाम् । प्राप्य पाण्डुसुतान्वीरान्व्यर्थं भवति संयुगे ॥"},
{"c": "6.79", "n": "7", "i": 31107, "v": "घटमानान्यथाशक्ति कुर्वाणान्कर्म दुष्करम् । न दोषेण कुरुश्रेष्ठ कौरवान्गन्तुमर्हसि ॥"},
{"c": "6.79", "n": "8", "i": 31108, "v": "तवापराधात्सुमहान्सपुत्रस्य विशां पते । पृथिव्याः प्रक्षयो घोरो यमराष्ट्रविवर्धनः ॥"},
{"c": "6.79", "n": "9", "i": 31109, "v": "आत्मदोषात्समुत्पन्नं शोचितुं नार्हसे नृप । न हि रक्षन्ति राजानः सर्वार्थान्नापि जीवितम् ॥"},
{"c": "6.79", "n": "10", "i": 31110, "v": "युद्धे सुकृतिनां लोकानिच्छन्तो वसुधाधिपाः । चमूं विगाह्य युध्यन्ते नित्यं स्वर्गपरायणाः ॥"},
{"c": "6.79", "n": "11", "i": 31111, "v": "पूर्वाह्णे तु महाराज प्रावर्तत जनक्षयः । तन्ममैकमना भूत्वा शृणु देवासुरोपमम् ॥"},
{"c": "6.79", "n": "12", "i": 31112, "v": "आवन्त्यौ तु महेष्वासौ महात्मानौ महाबलौ । इरावन्तमभिप्रेक्ष्य समेयातां रणोत्कटौ । तेषां प्रववृते युद्धं तुमुलं लोमहर्षणम् ॥"},
{"c": "6.79", "n": "13", "i": 31113, "v": "इरावांस्तु सुसंक्रुद्धो भ्रातरौ देवरूपिणौ । विव्याध निशितैस्तूर्णं शरैः संनतपर्वभिः । तावेनं प्रत्यविध्येतां समरे चित्रयोधिनौ ॥"},
{"c": "6.79", "n": "14", "i": 31114, "v": "युध्यतां हि तथा राजन्विशेषो न व्यदृश्यत । यततां शत्रुनाशाय कृतप्रतिकृतैषिणाम् ॥"},
{"c": "6.79", "n": "15", "i": 31115, "v": "इरावांस्तु ततो राजन्ननुविन्दस्य सायकैः । चतुर्भिश्चतुरो वाहाननयद्यमसादनम् ॥"},
{"c": "6.79", "n": "16", "i": 31116, "v": "भल्लाभ्यां च सुतीक्ष्णाभ्यां धनुः केतुं च मारिष । चिच्छेद समरे राजंस्तदद्भुतमिवाभवत् ॥"},
{"c": "6.79", "n": "17", "i": 31117, "v": "त्यक्त्वानुविन्दोऽथ रथं विन्दस्य रथमास्थितः । धनुर्गृहीत्वा नवमं भारसाधनमुत्तमम् ॥"},
{"c": "6.79", "n": "18", "i": 31118, "v": "तावेकस्थौ रणे वीरावावन्त्यौ रथिनां वरौ । शरान्मुमुचतुस्तूर्णमिरावति महात्मनि ॥"},
{"c": "6.79", "n": "19", "i": 31119, "v": "ताभ्यां मुक्ता महावेगाः शराः काञ्चनभूषणाः । दिवाकरपथं प्राप्य छादयामासुरम्बरम् ॥"},
{"c": "6.79", "n": "20", "i": 31120, "v": "इरावांस्तु ततः क्रुद्धो भ्रातरौ तौ महारथौ । ववर्ष शरवर्षेण सारथिं चाप्यपातयत् ॥"},
{"c": "6.79", "n": "21", "i": 31121, "v": "तस्मिन्निपतिते भूमौ गतसत्त्वेऽथ सारथौ । रथः प्रदुद्राव दिशः समुद्भ्रान्तहयस्ततः ॥"},
{"c": "6.79", "n": "22", "i": 31122, "v": "तौ स जित्वा महाराज नागराजसुतासुतः । पौरुषं ख्यापयंस्तूर्णं व्यधमत्तव वाहिनीम् ॥"},
{"c": "6.79", "n": "23", "i": 31123, "v": "सा वध्यमाना समरे धार्तराष्ट्री महाचमूः । वेगान्बहुविधांश्चक्रे विषं पीत्वेव मानवः ॥"},
{"c": "6.79", "n": "24", "i": 31124, "v": "हैडिम्बो राक्षसेन्द्रस्तु भगदत्तं समाद्रवत् । रथेनादित्यवर्णेन सध्वजेन महाबलः ॥"},
{"c": "6.79", "n": "25", "i": 31125, "v": "ततः प्राग्ज्योतिषो राजा नागराजं समास्थितः । यथा वज्रधरः पूर्वं संग्रामे तारकामये ॥"},
{"c": "6.79", "n": "26", "i": 31126, "v": "तत्र देवाः सगन्धर्वा ऋषयश्च समागताः । विशेषं न स्म विविदुर्हैडिम्बभगदत्तयोः ॥"},
{"c": "6.79", "n": "27", "i": 31127, "v": "यथा सुरपतिः शक्रस्त्रासयामास दानवान् । तथैव समरे राजंस्त्रासयामास पाण्डवान् ॥"},
{"c": "6.79", "n": "28", "i": 31128, "v": "तेन विद्राव्यमाणास्ते पाण्डवाः सर्वतोदिशम् । त्रातारं नाभ्यविन्दन्त स्वेष्वनीकेषु भारत ॥"},
{"c": "6.79", "n": "29", "i": 31129, "v": "भैमसेनिं रथस्थं तु तत्रापश्याम भारत । शेषा विमनसो भूत्वा प्राद्रवन्त महारथाः ॥"},
{"c": "6.79", "n": "30", "i": 31130, "v": "निवृत्तेषु तु पाण्डूनां पुनः सैन्येषु भारत । आसीन्निष्टानको घोरस्तव सैन्येषु संयुगे ॥"},
{"c": "6.79", "n": "31", "i": 31131, "v": "घटोत्कचस्ततो राजन्भगदत्तं महारणे । शरैः प्रच्छादयामास मेरुं गिरिमिवाम्बुदः ॥"},
{"c": "6.79", "n": "32", "i": 31132, "v": "निहत्य ताञ्शरान्राजा राक्षसस्य धनुश्च्युतान् । भैमसेनिं रणे तूर्णं सर्वमर्मस्वताडयत् ॥"},
{"c": "6.79", "n": "33", "i": 31133, "v": "स ताड्यमानो बहुभिः शरैः संनतपर्वभिः । न विव्यथे राक्षसेन्द्रो भिद्यमान इवाचलः ॥"},
{"c": "6.79", "n": "34", "i": 31134, "v": "तस्य प्राग्ज्योतिषः क्रुद्धस्तोमरान्स चतुर्दश । प्रेषयामास समरे तांश्च चिच्छेद राक्षसः ॥"},
{"c": "6.79", "n": "35", "i": 31135, "v": "स तांश्छित्त्वा महाबाहुस्तोमरान्निशितैः शरैः । भगदत्तं च विव्याध सप्तत्या कङ्कपत्रिभिः ॥"},
{"c": "6.79", "n": "36", "i": 31136, "v": "ततः प्राग्ज्योतिषो राजन्प्रहसन्निव भारत । तस्याश्वांश्चतुरः संख्ये पातयामास सायकैः ॥"},
{"c": "6.79", "n": "37", "i": 31137, "v": "स हताश्वे रथे तिष्ठन्राक्षसेन्द्रः प्रतापवान् । शक्तिं चिक्षेप वेगेन प्राग्ज्योतिषगजं प्रति ॥"},
{"c": "6.79", "n": "38", "i": 31138, "v": "तामापतन्तीं सहसा हेमदण्डां सुवेगिताम् । त्रिधा चिच्छेद नृपतिः सा व्यकीर्यत मेदिनीम् ॥"},
{"c": "6.79", "n": "39", "i": 31139, "v": "शक्तिं विनिहतां दृष्ट्वा हैडिम्बः प्राद्रवद्भयात् । यथेन्द्रस्य रणात्पूर्वं नमुचिर्दैत्यसत्तमः ॥"},
{"c": "6.79", "n": "40", "i": 31140, "v": "तं विजित्य रणे शूरं विक्रान्तं ख्यातपौरुषम् । अजेयं समरे राजन्यमेन वरुणेन च ॥"},
{"c": "6.79", "n": "41", "i": 31141, "v": "पाण्डवीं समरे सेनां संममर्द सकुञ्जरः । यथा वनगजो राजन्मृद्नंश्चरति पद्मिनीम् ॥"},
{"c": "6.79", "n": "42", "i": 31142, "v": "मद्रेश्वरस्तु समरे यमाभ्यां सह संगतः । स्वस्रीयौ छादयां चक्रे शरौघैः पाण्डुनन्दनौ ॥"},
{"c": "6.79", "n": "43", "i": 31143, "v": "सहदेवस्तु समरे मातुलं वीक्ष्य संगतम् । अवारयच्छरौघेण मेघो यद्वद्दिवाकरम् ॥"},
{"c": "6.79", "n": "44", "i": 31144, "v": "छाद्यमानः शरौघेण हृष्टरूपतरोऽभवत् । तयोश्चाप्यभवत्प्रीतिरतुला मातृकारणात् ॥"},
{"c": "6.79", "n": "45", "i": 31145, "v": "ततः प्रहस्य समरे नकुलस्य महारथः । अश्वान्वै चतुरो राजंश्चतुर्भिः सायकोत्तमैः । प्रेषयामास समरे यमस्य सदनं प्रति ॥"},
{"c": "6.79", "n": "46", "i": 31146, "v": "हताश्वात्तु रथात्तूर्णमवप्लुत्य महारथः । आरुरोह ततो यानं भ्रातुरेव यशस्विनः ॥"},
{"c": "6.79", "n": "47", "i": 31147, "v": "एकस्थौ तु रणे शूरौ दृढे विक्षिप्य कार्मुके । मद्रराजरथं क्रुद्धौ छादयामासतुः क्षणात् ॥"},
{"c": "6.79", "n": "48", "i": 31148, "v": "स च्छाद्यमानो बहुभिः शरैः संनतपर्वभिः । स्वस्रीयाभ्यां नरव्याघ्रो नाकम्पत यथाचलः । प्रहसन्निव तां चापि शरवृष्टिं जघान ह ॥"},
{"c": "6.79", "n": "49", "i": 31149, "v": "सहदेवस्ततः क्रुद्धः शरमुद्यम्य वीर्यवान् । मद्रराजमभिप्रेक्ष्य प्रेषयामास भारत ॥"},
{"c": "6.79", "n": "50", "i": 31150, "v": "स शरः प्रेषितस्तेन गरुत्मानिव वेगवान् । मद्रराजं विनिर्भिद्य निपपात महीतले ॥"},
{"c": "6.79", "n": "51", "i": 31151, "v": "स गाढविद्धो व्यथितो रथोपस्थे महारथः । निषसाद महाराज कश्मलं च जगाम ह ॥"},
{"c": "6.79", "n": "52", "i": 31152, "v": "तं विसंज्ञं निपतितं सूतः संप्रेक्ष्य संयुगे । अपोवाह रथेनाजौ यमाभ्यामभिपीडितम् ॥"},
{"c": "6.79", "n": "53", "i": 31153, "v": "दृष्ट्वा मद्रेश्वररथं धार्तराष्ट्राः पराङ्मुखम् । सर्वे विमनसो भूत्वा नेदमस्तीत्यचिन्तयन् ॥"},
{"c": "6.79", "n": "54", "i": 31154, "v": "निर्जित्य मातुलं संख्ये माद्रीपुत्रौ महारथौ । दध्मतुर्मुदितौ शङ्खौ सिंहनादं विनेदतुः ॥"},
{"c": "6.79", "n": "55", "i": 31155, "v": "अभिदुद्रुवतुर्हृष्टौ तव सैन्यं विशां पते । यथा दैत्यचमूं राजन्निन्द्रोपेन्द्राविवामरौ ॥"},
{"c": "6.80", "t": "संजय उवाच ।"},
{"c": "6.80", "n": "1", "i": 31156, "v": "ततो युधिष्ठिरो राजा मध्यं प्राप्ते दिवाकरे । श्रुतायुषमभिप्रेक्ष्य चोदयामास वाजिनः ॥"},
{"c": "6.80", "n": "2", "i": 31157, "v": "अभ्यधावत्ततो राजा श्रुतायुषमरिंदमम् । विनिघ्नन्सायकैस्तीक्ष्णैर्नवभिर्नतपर्वभिः ॥"},
{"c": "6.80", "n": "3", "i": 31158, "v": "स संवार्य रणे राजा प्रेषितान्धर्मसूनुना । शरान्सप्त महेष्वासः कौन्तेयाय समर्पयत् ॥"},
{"c": "6.80", "n": "4", "i": 31159, "v": "ते तस्य कवचं भित्त्वा पपुः शोणितमाहवे । असूनिव विचिन्वन्तो देहे तस्य महात्मनः ॥"},
{"c": "6.80", "n": "5", "i": 31160, "v": "पाण्डवस्तु भृशं विद्धस्तेन राज्ञा महात्मना । रणे वराहकर्णेन राजानं हृदि विव्यधे ॥"},
{"c": "6.80", "n": "6", "i": 31161, "v": "अथापरेण भल्लेन केतुं तस्य महात्मनः । रथश्रेष्ठो रथात्तूर्णं भूमौ पार्थो न्यपातयत् ॥"},
{"c": "6.80", "n": "7", "i": 31162, "v": "केतुं निपतितं दृष्ट्वा श्रुतायुः स तु पार्थिवः । पाण्डवं विशिखैस्तीक्ष्णै राजन्विव्याध सप्तभिः ॥"},
{"c": "6.80", "n": "8", "i": 31163, "v": "ततः क्रोधात्प्रजज्वाल धर्मपुत्रो युधिष्ठिरः । यथा युगान्ते भूतानि धक्ष्यन्निव हुताशनः ॥"},
{"c": "6.80", "n": "9", "i": 31164, "v": "क्रुद्धं तु पाण्डवं दृष्ट्वा देवगन्धर्वराक्षसाः । प्रविव्यथुर्महाराज व्याकुलं चाप्यभूज्जगत् ॥"},
{"c": "6.80", "n": "10", "i": 31165, "v": "सर्वेषां चैव भूतानामिदमासीन्मनोगतम् । त्रीँल्लोकानद्य संक्रुद्धो नृपोऽयं धक्ष्यतीति वै ॥"},
{"c": "6.80", "n": "11", "i": 31166, "v": "ऋषयश्चैव देवाश्च चक्रुः स्वस्त्ययनं महत् । लोकानां नृप शान्त्यर्थं क्रोधिते पाण्डवे तदा ॥"},
{"c": "6.80", "n": "12", "i": 31167, "v": "स च क्रोधसमाविष्टः सृक्किणी परिलेलिहन् । दधारात्मवपुर्घोरं युगान्तादित्यसंनिभम् ॥"},
{"c": "6.80", "n": "13", "i": 31168, "v": "ततः सर्वाणि सैन्यानि तावकानि विशां पते । निराशान्यभवंस्तत्र जीवितं प्रति भारत ॥"},
{"c": "6.80", "n": "14", "i": 31169, "v": "स तु धैर्येण तं कोपं संनिवार्य महायशाः । श्रुतायुषः प्रचिच्छेद मुष्टिदेशे महद्धनुः ॥"},
{"c": "6.80", "n": "15", "i": 31170, "v": "अथैनं छिन्नधन्वानं नाराचेन स्तनान्तरे । निर्बिभेद रणे राजा सर्वसैन्यस्य पश्यतः ॥"},
{"c": "6.80", "n": "16", "i": 31171, "v": "सत्वरं चरणे राजंस्तस्य वाहान्महात्मनः । निजघान शरैः क्षिप्रं सूतं च सुमहाबलः ॥"},
{"c": "6.80", "n": "17", "i": 31172, "v": "हताश्वं तु रथं त्यक्त्वा दृष्ट्वा राज्ञस्तु पौरुषम् । विप्रदुद्राव वेगेन श्रुतायुः समरे तदा ॥"},
{"c": "6.80", "n": "18", "i": 31173, "v": "तस्मिञ्जिते महेष्वासे धर्मपुत्रेण संयुगे । दुर्योधनबलं राजन्सर्वमासीत्पराङ्मुखम् ॥"},
{"c": "6.80", "n": "19", "i": 31174, "v": "एतत्कृत्वा महाराज धर्मपुत्रो युधिष्ठिरः । व्यात्ताननो यथा कालस्तव सैन्यं जघान ह ॥"},
{"c": "6.80", "n": "20", "i": 31175, "v": "चेकितानस्तु वार्ष्णेयो गौतमं रथिनां वरम् । प्रेक्षतां सर्वसैन्यानां छादयामास सायकैः ॥"},
{"c": "6.80", "n": "21", "i": 31176, "v": "संनिवार्य शरांस्तांस्तु कृपः शारद्वतो युधि । चेकितानं रणे यत्तं राजन्विव्याध पत्रिभिः ॥"},
{"c": "6.80", "n": "22", "i": 31177, "v": "अथापरेण भल्लेन धनुश्चिच्छेद मारिष । सारथिं चास्य समरे क्षिप्रहस्तो न्यपातयत् । हयांश्चास्यावधीद्राजन्नुभौ च पार्ष्णिसारथी ॥"},
{"c": "6.80", "n": "23", "i": 31178, "v": "सोऽवप्लुत्य रथात्तूर्णं गदां जग्राह सात्वतः । स तया वीरघातिन्या गदया गदिनां वरः । गौतमस्य हयान्हत्वा सारथिं च न्यपातयत् ॥"},
{"c": "6.80", "n": "24", "i": 31179, "v": "भूमिष्ठो गौतमस्तस्य शरांश्चिक्षेप षोडश । ते शराः सात्वतं भित्त्वा प्राविशन्त धरातलम् ॥"},
{"c": "6.80", "n": "25", "i": 31180, "v": "चेकितानस्ततः क्रुद्धः पुनश्चिक्षेप तां गदाम् । गौतमस्य वधाकाङ्क्षी वृत्रस्येव पुरंदरः ॥"},
{"c": "6.80", "n": "26", "i": 31181, "v": "तामापतन्तीं विमलामश्मगर्भां महागदाम् । शरैरनेकसाहस्रैर्वारयामास गौतमः ॥"},
{"c": "6.80", "n": "27", "i": 31182, "v": "चेकितानस्ततः खड्गं कोशादुद्धृत्य भारत । लाघवं परमास्थाय गौतमं समुपाद्रवत् ॥"},
{"c": "6.80", "n": "28", "i": 31183, "v": "गौतमोऽपि धनुस्त्यक्त्वा प्रगृह्यासिं सुसंशितम् । वेगेन महता राजंश्चेकितानमुपाद्रवत् ॥"},
{"c": "6.80", "n": "29", "i": 31184, "v": "तावुभौ बलसंपन्नौ निस्त्रिंशवरधारिणौ । निस्त्रिंशाभ्यां सुतीक्ष्णाभ्यामन्योन्यं संततक्षतुः ॥"},
{"c": "6.80", "n": "30", "i": 31185, "v": "निस्त्रिंशवेगाभिहतौ ततस्तौ पुरुषर्षभौ । धरणीं समनुप्राप्तौ सर्वभूतनिषेविताम् । मूर्छयाभिपरीताङ्गौ व्यायामेन च मोहितौ ॥"},
{"c": "6.80", "n": "31", "i": 31186, "v": "ततोऽभ्यधावद्वेगेन करकर्षः सुहृत्तया । चेकितानं तथाभूतं दृष्ट्वा समरदुर्मदम् । रथमारोपयच्चैनं सर्वसैन्यस्य पश्यतः ॥"},
{"c": "6.80", "n": "32", "i": 31187, "v": "तथैव शकुनिः शूरः स्यालस्तव विशां पते । आरोपयद्रथं तूर्णं गौतमं रथिनां वरम् ॥"},
{"c": "6.80", "n": "33", "i": 31188, "v": "सौमदत्तिं तथा क्रुद्धो धृष्टकेतुर्महाबलः । नवत्या सायकैः क्षिप्रं राजन्विव्याध वक्षसि ॥"},
{"c": "6.80", "n": "34", "i": 31189, "v": "सौमदत्तिरुरःस्थैस्तैर्भृशं बाणैरशोभत । मध्यंदिने महाराज रश्मिभिस्तपनो यथा ॥"},
{"c": "6.80", "n": "35", "i": 31190, "v": "भूरिश्रवास्तु समरे धृष्टकेतुं महारथम् । हतसूतहयं चक्रे विरथं सायकोत्तमैः ॥"},
{"c": "6.80", "n": "36", "i": 31191, "v": "विरथं चैनमालोक्य हताश्वं हतसारथिम् । महता शरवर्षेण छादयामास संयुगे ॥"},
{"c": "6.80", "n": "37", "i": 31192, "v": "स च तं रथमुत्सृज्य धृष्टकेतुर्महामनाः । आरुरोह ततो यानं शतानीकस्य मारिष ॥"},
{"c": "6.80", "n": "38", "i": 31193, "v": "चित्रसेनो विकर्णश्च राजन्दुर्मर्षणस्तथा । रथिनो हेमसंनाहाः सौभद्रमभिदुद्रुवुः ॥"},
{"c": "6.80", "n": "39", "i": 31194, "v": "अभिमन्योस्ततस्तैस्तु घोरं युद्धमवर्तत । शरीरस्य यथा राजन्वातपित्तकफैस्त्रिभिः ॥"},
{"c": "6.80", "n": "40", "i": 31195, "v": "विरथांस्तव पुत्रांस्तु कृत्वा राजन्महाहवे । न जघान नरव्याघ्रः स्मरन्भीमवचस्तदा ॥"},
{"c": "6.80", "n": "41", "i": 31196, "v": "ततो राज्ञां बहुशतैर्गजाश्वरथयायिभिः । संवृतं समरे भीष्मं देवैरपि दुरासदम् ॥"},
{"c": "6.80", "n": "42", "i": 31197, "v": "प्रयान्तं शीघ्रमुद्वीक्ष्य परित्रातुं सुतांस्तव । अभिमन्युं समुद्दिश्य बालमेकं महारथम् । वासुदेवमुवाचेदं कौन्तेयः श्वेतवाहनः ॥"},
{"c": "6.80", "n": "43", "i": 31198, "v": "चोदयाश्वान्हृषीकेश यत्रैते बहुला रथाः । एते हि बहवः शूराः कृतास्त्रा युद्धदुर्मदाः । यथा न हन्युर्नः सेनां तथा माधव चोदय ॥"},
{"c": "6.80", "n": "44", "i": 31199, "v": "एवमुक्तः स वार्ष्णेयः कौन्तेयेनामितौजसा । रथं श्वेतहयैर्युक्तं प्रेषयामास संयुगे ॥"},
{"c": "6.80", "n": "45", "i": 31200, "v": "निष्टानको महानासीत्तव सैन्यस्य मारिष । यदर्जुनो रणे क्रुद्धः संयातस्तावकान्प्रति ॥"},
{"c": "6.80", "n": "46", "i": 31201, "v": "समासाद्य तु कौन्तेयो राज्ञस्तान्भीष्मरक्षिणः । सुशर्माणमथो राजन्निदं वचनमब्रवीत् ॥"},
{"c": "6.80", "n": "47", "i": 31202, "v": "जानामि त्वां युधि श्रेष्ठमत्यन्तं पूर्ववैरिणम् । पर्यायस्याद्य संप्राप्तं फलं पश्य सुदारुणम् । अद्य ते दर्शयिष्यामि पूर्वप्रेतान्पितामहान् ॥"},
{"c": "6.80", "n": "48", "i": 31203, "v": "एवं संजल्पतस्तस्य बीभत्सोः शत्रुघातिनः । श्रुत्वापि परुषं वाक्यं सुशर्मा रथयूथपः । न चैनमब्रवीत्किंचिच्छुभं वा यदि वाशुभम् ॥"},
{"c": "6.80", "n": "49", "i": 31204, "v": "अभि गत्वार्जुनं वीरं राजभिर्बहुभिर्वृतः । पुरस्तात्पृष्ठतश्चैव पार्श्वतश्चैव सर्वतः ॥"},
{"c": "6.80", "n": "50", "i": 31205, "v": "परिवार्यार्जुनं संख्ये तव पुत्रैः सहानघ । शरैः संछादयामास मेघैरिव दिवाकरम् ॥"},
{"c": "6.80", "n": "51", "i": 31206, "v": "ततः प्रवृत्तः सुमहान्संग्रामः शोणितोदकः । तावकानां च समरे पाण्डवानां च भारत ॥"},
{"c": "6.81", "t": "संजय उवाच ।"},
{"c": "6.81", "n": "1", "i": 31207, "v": "स तुद्यमानस्तु शरैर्धनंजयः; पदा हतो नाग इव श्वसन्बली । बाणेन बाणेन महारथानां; चिच्छेद चापानि रणे प्रसह्य ॥"},
{"c": "6.81", "n": "2", "i": 31208, "v": "संछिद्य चापानि च तानि राज्ञां; तेषां रणे वीर्यवतां क्षणेन । विव्याध बाणैर्युगपन्महात्मा; निःशेषतां तेष्वथ मन्यमानः ॥"},
{"c": "6.81", "n": "3", "i": 31209, "v": "निपेतुराजौ रुधिरप्रदिग्धा;स्ते ताडिताः शक्रसुतेन राजन् । विभिन्नगात्राः पतितोत्तमाङ्गा; गतासवश्छिन्नतनुत्रकायाः ॥"},
{"c": "6.81", "n": "4", "i": 31210, "v": "महीं गताः पार्थबलाभिभूता; विचित्ररूपा युगपद्विनेशुः । दृष्ट्वा हतांस्तान्युधि राजपुत्रां;स्त्रिगर्तराजः प्रययौ क्षणेन ॥"},
{"c": "6.81", "n": "5", "i": 31211, "v": "तेषां रथानामथ पृष्ठगोपा; द्वात्रिंशदन्येऽब्यपतन्त पार्थम् । तथैव ते संपरिवार्य पार्थं; विकृष्य चापानि महारवाणि । अवीवृषन्बाणमहौघवृष्ट्या; यथा गिरिं तोयधरा जलौघैः ॥"},
{"c": "6.81", "n": "6", "i": 31212, "v": "संपीड्यमानस्तु शरौघवृष्ट्या; धनंजयस्तान्युधि जातरोषः । षष्ट्या शरैः संयति तैलधौतै;र्जघान तानप्यथ पृष्ठगोपान् ॥"},
{"c": "6.81", "n": "7", "i": 31213, "v": "षष्टिं रथांस्तानवजित्य संख्ये; धनंजयः प्रीतमना यशस्वी । अथात्वरद्भीष्मवधाय जिष्णु;र्बलानि राज्ञां समरे निहत्य ॥"},
{"c": "6.81", "n": "8", "i": 31214, "v": "त्रिगर्तराजो निहतान्समीक्ष्य; महारथांस्तानथ बन्धुवर्गान् । रणे पुरस्कृत्य नराधिपांस्ता;ञ्जगाम पार्थं त्वरितो वधाय ॥"},
{"c": "6.81", "n": "9", "i": 31215, "v": "अभिद्रुतं चास्त्रभृतां वरिष्ठं; धनंजयं वीक्ष्य शिखण्डिमुख्याः । अभ्युद्ययुस्ते शितशस्त्रहस्ता; रिरक्षिषन्तो रथमर्जुनस्य ॥"},
{"c": "6.81", "n": "10", "i": 31216, "v": "पार्थोऽपि तानापततः समीक्ष्य; त्रिगर्तराज्ञा सहितान्नृवीरान् । विध्वंसयित्वा समरे धनुष्मा;न्गाण्डीवमुक्तैर्निशितैः पृषत्कैः । भीष्मं यियासुर्युधि संददर्श; दुर्योधनं सैन्धवादींश्च राज्ञः ॥"},
{"c": "6.81", "n": "11", "i": 31217, "v": "आवारयिष्णूनभिसंप्रयाय; मुहूर्तमायोध्य बलेन वीरः । उत्सृज्य राजानमनन्तवीर्यो; जयद्रथादींश्च नृपान्महौजाः । ययौ ततो भीमबलो मनस्वी; गाङ्गेयमाजौ शरचापपाणिः ॥"},
{"c": "6.81", "n": "12", "i": 31218, "v": "युधिष्ठिरश्चोग्रबलो महात्मा; समाययौ त्वरितो जातकोपः । मद्राधिपं समभित्यज्य संख्ये; स्वभागमाप्तं तमनन्तकीर्तिः । सार्धं स माद्रीसुतभीमसेनै;र्भीष्मं ययौ शांतनवं रणाय ॥"},
{"c": "6.81", "n": "13", "i": 31219, "v": "तैः संप्रयुक्तः स महारथाग्र्यै;र्गङ्गासुतः समरे चित्रयोधी । न विव्यथे शांतनवो महात्मा; समागतैः पाण्डुसुतैः समस्तैः ॥"},
{"c": "6.81", "n": "14", "i": 31220, "v": "अथैत्य राजा युधि सत्यसंधो; जयद्रथोऽत्युग्रबलो मनस्वी । चिच्छेद चापानि महारथानां; प्रसह्य तेषां धनुषा वरेण ॥"},
{"c": "6.81", "n": "15", "i": 31221, "v": "युधिष्ठिरं भीमसेनं यमौ च; पार्थं तथा युधि संजातकोपः । दुर्योधनः क्रोधविषो महात्मा; जघान बाणैरनलप्रकाशैः ॥"},
{"c": "6.81", "n": "16", "i": 31222, "v": "कृपेण शल्येन शलेन चैव; तथा विभो चित्रसेनेन चाजौ । विद्धाः शरैस्तेऽतिविवृद्धकोपै;र्देवा यथा दैत्यगणैः समेतैः ॥"},
{"c": "6.81", "n": "17", "i": 31223, "v": "छिन्नायुधं शांतनवेन राजा; शिखण्डिनं प्रेक्ष्य च जातकोपः । अजातशत्रुः समरे महात्मा; शिखण्डिनं क्रुद्ध उवाच वाक्यम् ॥"},
{"c": "6.81", "n": "18", "i": 31224, "v": "उक्त्वा तथा त्वं पितुरग्रतो मा;महं हनिष्यामि महाव्रतं तम् । भीष्मं शरौघैर्विमलार्कवर्णैः; सत्यं वदामीति कृता प्रतिज्ञा ॥"},
{"c": "6.81", "n": "19", "i": 31225, "v": "त्वया न चैनां सफलां करोषि; देवव्रतं यन्न निहंसि युद्धे । मिथ्याप्रतिज्ञो भव मा नृवीर; रक्षस्व धर्मं च कुलं यशश्च ॥"},
{"c": "6.81", "n": "20", "i": 31226, "v": "प्रेक्षस्व भीष्मं युधि भीमवेगं; सर्वांस्तपन्तं मम सैन्यसंघान् । शरौघजालैरतितिग्मतेजैः; कालं यथा मृत्युकृतं क्षणेन ॥"},
{"c": "6.81", "n": "21", "i": 31227, "v": "निकृत्तचापः समरानपेक्षः; पराजितः शांतनवेन राज्ञा । विहाय बन्धूनथ सोदरांश्च; क्व यास्यसे नानुरूपं तवेदम् ॥"},
{"c": "6.81", "n": "22", "i": 31228, "v": "दृष्ट्वा हि भीष्मं तमनन्तवीर्यं; भग्नं च सैन्यं द्रवमाणमेवम् । भीतोऽसि नूनं द्रुपदस्य पुत्र; तथा हि ते मुखवर्णोऽप्रहृष्टः ॥"},
{"c": "6.81", "n": "23", "i": 31229, "v": "आज्ञायमानेऽपि धनंजयेन; महाहवे संप्रसक्ते नृवीर । कथं हि भीष्मात्प्रथितः पृथिव्यां; भयं त्वमद्य प्रकरोषि वीर ॥"},
{"c": "6.81", "n": "24", "i": 31230, "v": "स धर्मराजस्य वचो निशम्य; रूक्षाक्षरं विप्रलापानुबद्धम् । प्रत्यादेशं मन्यमानो महात्मा; प्रतत्वरे भीष्मवधाय राजन् ॥"},
{"c": "6.81", "n": "25", "i": 31231, "v": "तमापतन्तं महता जवेन; शिखण्डिनं भीष्ममभिद्रवन्तम् । आवारयामास हि शल्य एनं; शस्त्रेण घोरेण सुदुर्जयेन ॥"},
{"c": "6.81", "n": "26", "i": 31232, "v": "स चापि दृष्ट्वा समुदीर्यमाण;मस्त्रं युगान्ताग्निसमप्रभावम् । नासौ व्यमुह्यद्द्रुपदस्य पुत्रो; राजन्महेन्द्रप्रतिमप्रभावः ॥"},
{"c": "6.81", "n": "27", "i": 31233, "v": "तस्थौ च तत्रैव महाधनुष्मा;ञ्शरैस्तदस्त्रं प्रतिबाधमानः । अथाददे वारुणमन्यदस्त्रं; शिखण्ड्यथोग्रं प्रतिघाताय तस्य । तदस्त्रमस्त्रेण विदार्यमाणं; खस्थाः सुरा ददृशुः पार्थिवाश्च ॥"},
{"c": "6.81", "n": "28", "i": 31234, "v": "भीष्मस्तु राजन्समरे महात्मा; धनुः सुचित्रं ध्वजमेव चापि । छित्त्वानदत्पाण्डुसुतस्य वीरो; युधिष्ठिरस्याजमीढस्य राज्ञः ॥"},
{"c": "6.81", "n": "29", "i": 31235, "v": "ततः समुत्सृज्य धनुः सबाणं; युधिष्ठिरं वीक्ष्य भयाभिभूतम् । गदां प्रगृह्याभिपपात संख्ये; जयद्रथं भीमसेनः पदातिः ॥"},
{"c": "6.81", "n": "30", "i": 31236, "v": "तमापतन्तं महता जवेन; जयद्रथः सगदं भीमसेनम् । विव्याध घोरैर्यमदण्डकल्पैः; शितैः शरैः पञ्चशतैः समन्तात् ॥"},
{"c": "6.81", "n": "31", "i": 31237, "v": "अचिन्तयित्वा स शरांस्तरस्वी; वृकोदरः क्रोधपरीतचेताः । जघान वाहान्समरे समस्ता;नारट्टजान्सिन्धुराजस्य संख्ये ॥"},
{"c": "6.81", "n": "32", "i": 31238, "v": "ततोऽभिवीक्ष्याप्रतिमप्रभाव;स्तवात्मजस्त्वरमाणो रथेन । अभ्याययौ भीमसेनं निहन्तुं; समुद्यतास्त्रः सुरराजकल्पः ॥"},
{"c": "6.81", "n": "33", "i": 31239, "v": "भीमोऽप्यथैनं सहसा विनद्य; प्रत्युद्ययौ गदया तर्जमानः । समुद्यतां तां यमदण्डकल्पां; दृष्ट्वा गदां ते कुरवः समन्तात् ॥"},
{"c": "6.81", "n": "34", "i": 31240, "v": "विहाय सर्वे तव पुत्रमुग्रं; पातं गदायाः परिहर्तुकामाः । अपक्रान्तास्तुमुले संविमर्दे; सुदारुणे भारत मोहनीये ॥"},
{"c": "6.81", "n": "35", "i": 31241, "v": "अमूढचेतास्त्वथ चित्रसेनो; महागदामापतन्तीं निरीक्ष्य । रथं समुत्सृज्य पदातिराजौ; प्रगृह्य खड्गं विमलं च चर्म । अवप्लुतः सिंह इवाचलाग्रा;ज्जगाम चान्यं भुवि भूमिदेशम् ॥"},
{"c": "6.81", "n": "36", "i": 31242, "v": "गदापि सा प्राप्य रथं सुचित्रं; साश्वं ससूतं विनिहत्य संख्ये । जगाम भूमिं ज्वलिता महोल्का; भ्रष्टाम्बराद्गामिव संपतन्ती ॥"},
{"c": "6.81", "n": "37", "i": 31243, "v": "आश्चर्यभूतं सुमहत्त्वदीया; दृष्ट्वैव तद्भारत संप्रहृष्टाः । सर्वे विनेदुः सहिताः समन्ता;त्पुपूजिरे तव पुत्रं ससैन्याः ॥"},
{"c": "6.82", "t": "संजय उवाच ।"},
{"c": "6.82", "n": "1", "i": 31244, "v": "विरथं तं समासाद्य चित्रसेनं मनस्विनम् । रथमारोपयामास विकर्णस्तनयस्तव ॥"},
{"c": "6.82", "n": "2", "i": 31245, "v": "तस्मिंस्तथा वर्तमाने तुमुले संकुले भृशम् । भीष्मः शांतनवस्तूर्णं युधिष्ठिरमुपाद्रवत् ॥"},
{"c": "6.82", "n": "3", "i": 31246, "v": "ततः सरथनागाश्वाः समकम्पन्त सृञ्जयाः । मृत्योरास्यमनुप्राप्तं मेनिरे च युधिष्ठिरम् ॥"},
{"c": "6.82", "n": "4", "i": 31247, "v": "युधिष्ठिरोऽपि कौरव्यो यमाभ्यां सहितः प्रभुः । महेष्वासं नरव्याघ्रं भीष्मं शांतनवं ययौ ॥"},
{"c": "6.82", "n": "5", "i": 31248, "v": "ततः शरसहस्राणि प्रमुञ्चन्पाण्डवो युधि । भीष्मं संछादयामास यथा मेघो दिवाकरम् ॥"},
{"c": "6.82", "n": "6", "i": 31249, "v": "तेन सम्यक्प्रणीतानि शरजालानि भारत । प्रतिजग्राह गाङ्गेयः शतशोऽथ सहस्रशः ॥"},
{"c": "6.82", "n": "7", "i": 31250, "v": "तथैव शरजालानि भीष्मेणास्तानि मारिष । आकाशे समदृश्यन्त खगमानां व्रजा इव ॥"},
{"c": "6.82", "n": "8", "i": 31251, "v": "निमेषार्धाच्च कौन्तेयं भीष्मः शांतनवो युधि । अदृश्यं समरे चक्रे शरजालेन भागशः ॥"},
{"c": "6.82", "n": "9", "i": 31252, "v": "ततो युधिष्ठिरो राजा कौरव्यस्य महात्मनः । नाराचं प्रेषयामास क्रुद्ध आशीविषोपमम् ॥"},
{"c": "6.82", "n": "10", "i": 31253, "v": "असंप्राप्तं ततस्तं तु क्षुरप्रेण महारथः । चिच्छेद समरे राजन्भीष्मस्तस्य धनुश्च्युतम् ॥"},
{"c": "6.82", "n": "11", "i": 31254, "v": "तं तु छित्त्वा रणे भीष्मो नाराचं कालसंमितम् । निजघ्ने कौरवेन्द्रस्य हयान्काञ्चनभूषणान् ॥"},
{"c": "6.82", "n": "12", "i": 31255, "v": "हताश्वं तु रथं त्यक्त्वा धर्मपुत्रो युधिष्ठिरः । आरुरोह रथं तूर्णं नकुलस्य महात्मनः ॥"},
{"c": "6.82", "n": "13", "i": 31256, "v": "यमावपि सुसंक्रुद्धः समासाद्य रणे तदा । शरैः संछादयामास भीष्मः परपुरंजयः ॥"},
{"c": "6.82", "n": "14", "i": 31257, "v": "तौ तु दृष्ट्वा महाराज भीष्मबाणप्रपीडितौ । जगामाथ परां चिन्तां भीष्मस्य वधकाङ्क्षया ॥"},
{"c": "6.82", "n": "15", "i": 31258, "v": "ततो युधिष्ठिरो वश्यान्राज्ञस्तान्समचोदयत् । भीष्मं शांतनवं सर्वे निहतेति सुहृद्गणान् ॥"},
{"c": "6.82", "n": "16", "i": 31259, "v": "ततस्ते पार्थिवाः सर्वे श्रुत्वा पार्थस्य भाषितम् । महता रथवंशेन परिवव्रुः पितामहम् ॥"},
{"c": "6.82", "n": "17", "i": 31260, "v": "स समन्तात्परिवृतः पिता देवव्रतस्तव । चिक्रीड धनुषा राजन्पातयानो महारथान् ॥"},
{"c": "6.82", "n": "18", "i": 31261, "v": "तं चरन्तं रणे पार्था ददृशुः कौरवं युधि । मृगमध्यं प्रविश्येव यथा सिंहशिशुं वने ॥"},
{"c": "6.82", "n": "19", "i": 31262, "v": "तर्जयानं रणे शूरांस्त्रासयानं च सायकैः । दृष्ट्वा त्रेसुर्महाराज सिंहं मृगगणा इव ॥"},
{"c": "6.82", "n": "20", "i": 31263, "v": "रणे भरतसिंहस्य ददृशुः क्षत्रिया गतिम् । अग्नेर्वायुसहायस्य यथा कक्षं दिधक्षतः ॥"},
{"c": "6.82", "n": "21", "i": 31264, "v": "शिरांसि रथिनां भीष्मः पातयामास संयुगे । तालेभ्य इव पक्वानि फलानि कुशलो नरः ॥"},
{"c": "6.82", "n": "22", "i": 31265, "v": "पतद्भिश्च महाराज शिरोभिर्धरणीतले । बभूव तुमुलः शब्दः पततामश्मनामिव ॥"},
{"c": "6.82", "n": "23", "i": 31266, "v": "तस्मिंस्तु तुमुले युद्धे वर्तमाने सुदारुणे । सर्वेषामेव सैन्यानामासीद्व्यतिकरो महान् ॥"},
{"c": "6.82", "n": "24", "i": 31267, "v": "भिन्नेषु तेषु व्यूहेषु क्षत्रिया इतरेतरम् । एकमेकं समाहूय युद्धायैवोपतस्थिरे ॥"},
{"c": "6.82", "n": "25", "i": 31268, "v": "शिखण्डी तु समासाद्य भरतानां पितामहम् । अभिदुद्राव वेगेन तिष्ठ तिष्ठेति चाब्रवीत् ॥", "md": "Thereupon, O sire, Dushasana's invincible son excited with rage and upraising his mace, rushed against Abhimanyu crying at same time, “Wait\" \"Wait.\""},
{"c": "6.82", "n": "26", "i": 31269, "v": "अनादृत्य ततो भीष्मस्तं शिखण्डिनमाहवे । प्रययौ सृञ्जयान्क्रुद्धः स्त्रीत्वं चिन्त्य शिखण्डिनः ॥"},
{"c": "6.82", "n": "27", "i": 31270, "v": "सृञ्जयास्तु ततो हृष्टा दृष्ट्वा भीष्मं महारथम् । सिंहनादान्बहुविधांश्चक्रुः शङ्खविमिश्रितान् ॥"},
{"c": "6.82", "n": "28", "i": 31271, "v": "ततः प्रववृते युद्धं व्यतिषक्तरथद्विपम् । अपरां दिशमास्थाय स्थिते सवितरि प्रभो ॥"},
{"c": "6.82", "n": "29", "i": 31272, "v": "धृष्टद्युम्नोऽथ पाञ्चाल्यः सात्यकिश्च महारथः । पीडयन्तौ भृशं सैन्यं शक्तितोमरवृष्टिभिः । शस्त्रैश्च बहुभी राजञ्जघ्नतुस्तावकान्रणे ॥"},
{"c": "6.82", "n": "30", "i": 31273, "v": "ते हन्यमानाः समरे तावकाः पुरुषर्षभ । आर्यां युद्धे मतिं कृत्वा न त्यजन्ति स्म संयुगम् । यथोत्साहं च समरे जघ्नुर्लोकं महारथाः ॥"},
{"c": "6.82", "n": "31", "i": 31274, "v": "तत्राक्रन्दो महानासीत्तावकानां महात्मनाम् । वध्यतां समरे राजन्पार्षतेन महात्मना ॥"},
{"c": "6.82", "n": "32", "i": 31275, "v": "तं श्रुत्वा निनदं घोरं तावकानां महारथौ । विन्दानुविन्दावावन्त्यौ पार्षतं प्रत्युपस्थितौ ॥"},
{"c": "6.82", "n": "33", "i": 31276, "v": "तौ तस्य तुरगान्हत्वा त्वरमाणौ महारथौ । छादयामासतुरुभौ शरवर्षेण पार्षतम् ॥"},
{"c": "6.82", "n": "34", "i": 31277, "v": "अवप्लुत्याथ पाञ्चाल्यो रथात्तूर्णं महाबलः । आरुरोह रथं तूर्णं सात्यकेः सुमहात्मनः ॥"},
{"c": "6.82", "n": "35", "i": 31278, "v": "ततो युधिष्ठिरो राजा महत्या सेनया वृतः । आवन्त्यौ समरे क्रुद्धावभ्ययात्स परंतपौ ॥"},
{"c": "6.82", "n": "36", "i": 31279, "v": "तथैव तव पुत्रोऽपि सर्वोद्योगेन मारिष । विन्दानुविन्दावावन्त्यौ परिवार्योपतस्थिवान् ॥"},
{"c": "6.82", "n": "37", "i": 31280, "v": "अर्जुनश्चापि संक्रुद्धः क्षत्रियान्क्षत्रियर्षभ । अयोधयत संग्रामे वज्रपाणिरिवासुरान् ॥"},
{"c": "6.82", "n": "38", "i": 31281, "v": "द्रोणश्च समरे क्रुद्धः पुत्रस्य प्रियकृत्तव । व्यधमत्सर्वपाञ्चालांस्तूलराशिमिवानलः ॥"},
{"c": "6.82", "n": "39", "i": 31282, "v": "दुर्योधनपुरोगास्तु पुत्रास्तव विशां पते । परिवार्य रणे भीष्मं युयुधुः पाण्डवैः सह ॥"},
{"c": "6.82", "n": "40", "i": 31283, "v": "ततो दुर्योधनो राजा लोहितायति भास्करे । अब्रवीत्तावकान्सर्वांस्त्वरध्वमिति भारत ॥"},
{"c": "6.82", "n": "41", "i": 31284, "v": "युध्यतां तु तथा तेषां कुर्वतां कर्म दुष्करम् । अस्तं गिरिमथारूढे नप्रकाशति भास्करे ॥"},
{"c": "6.82", "n": "42", "i": 31285, "v": "प्रावर्तत नदी घोरा शोणितौघतरङ्गिणी । गोमायुगणसंकीर्णा क्षणेन रजनीमुखे ॥"},
{"c": "6.82", "n": "43", "i": 31286, "v": "शिवाभिरशिवाभिश्च रुवद्भिर्भैरवं रवम् । घोरमायोधनं जज्ञे भूतसंघसमाकुलम् ॥"},
{"c": "6.82", "n": "44", "i": 31287, "v": "राक्षसाश्च पिशाचाश्च तथान्ये पिशिताशनाः । समन्ततो व्यदृश्यन्त शतशोऽथ सहस्रशः ॥"},
{"c": "6.82", "n": "45", "i": 31288, "v": "अर्जुनोऽथ सुशर्मादीन्राज्ञस्तान्सपदानुगान् । विजित्य पृतनामध्ये ययौ स्वशिबिरं प्रति ॥"},
{"c": "6.82", "n": "46", "i": 31289, "v": "युधिष्ठिरोऽपि कौरव्यो भ्रातृभ्यां सहितस्तदा । ययौ स्वशिबिरं राजा निशायां सेनया वृतः ॥"},
{"c": "6.82", "n": "47", "i": 31290, "v": "भीमसेनोऽपि राजेन्द्र दुर्योधनमुखान्रथान् । अवजित्य ततः संख्ये ययौ स्वशिबिरं प्रति ॥"},
{"c": "6.82", "n": "48", "i": 31291, "v": "दुर्योधनोऽपि नृपतिः परिवार्य महारणे । भीष्मं शांतनवं तूर्णं प्रयातः शिबिरं प्रति ॥"},
{"c": "6.82", "n": "49", "i": 31292, "v": "द्रोणो द्रौणिः कृपः शल्यः कृतवर्मा च सात्वतः । परिवार्य चमूं सर्वां प्रययुः शिबिरं प्रति ॥"},
{"c": "6.82", "n": "50", "i": 31293, "v": "तथैव सात्यकी राजन्धृष्टद्युम्नश्च पार्षतः । परिवार्य रणे योधान्ययतुः शिबिरं प्रति ॥"},
{"c": "6.82", "n": "51", "i": 31294, "v": "एवमेते महाराज तावकाः पाण्डवैः सह । पर्यवर्तन्त सहिता निशाकाले परंतपाः ॥"},
{"c": "6.82", "n": "52", "i": 31295, "v": "ततः स्वशिबिरं गत्वा पाण्डवाः कुरवस्तथा । न्यविशन्त महाराज पूजयन्तः परस्परम् ॥"},
{"c": "6.82", "n": "53", "i": 31296, "v": "रक्षां कृत्वात्मनः शूरा न्यस्य गुल्मान्यथाविधि । अपनीय च शल्यांस्ते स्नात्वा च विविधैर्जलैः ॥"},
{"c": "6.82", "n": "54", "i": 31297, "v": "कृतस्वस्त्ययनाः सर्वे संस्तूयन्तश्च बन्दिभिः । गीतवादित्रशब्देन व्यक्रीडन्त यशस्विनः ॥"},
{"c": "6.82", "n": "55", "i": 31298, "v": "मुहूर्तमिव तत्सर्वमभवत्स्वर्गसंनिभम् । न हि युद्धकथां कांचित्तत्र चक्रुर्महारथाः ॥"},
{"c": "6.82", "n": "56", "i": 31299, "v": "ते प्रसुप्ते बले तत्र परिश्रान्तजने नृप । हस्त्यश्वबहुले राजन्प्रेक्षणीये बभूवतुः ॥"},
{"c": "6.83", "t": "संजय उवाच ।"},
{"c": "6.83", "n": "1", "i": 31300, "v": "परिणाम्य निशां तां तु सुखसुप्ता जनेश्वराः । कुरवः पाण्डवाश्चैव पुनर्युद्धाय निर्ययुः ॥"},
{"c": "6.83", "n": "2", "i": 31301, "v": "ततः शब्दो महानासीत्सेनयोरुभयोरपि । निर्गच्छमानयोः संख्ये सागरप्रतिमो महान् ॥"},
{"c": "6.83", "n": "3", "i": 31302, "v": "ततो दुर्योधनो राजा चित्रसेनो विविंशतिः । भीष्मश्च रथिनां श्रेष्ठो भारद्वाजश्च वै द्विजः ॥"},
{"c": "6.83", "n": "4", "i": 31303, "v": "एकीभूताः सुसंयत्ताः कौरवाणां महाचमूः । व्यूहाय विदधू राजन्पाण्डवान्प्रति दंशिताः ॥"},
{"c": "6.83", "n": "5", "i": 31304, "v": "भीष्मः कृत्वा महाव्यूहं पिता तव विशां पते । सागरप्रतिमं घोरं वाहनोर्मितरङ्गिणम् ॥"},
{"c": "6.83", "n": "6", "i": 31305, "v": "अग्रतः सर्वसैन्यानां भीष्मः शांतनवो ययौ । मालवैर्दाक्षिणात्यैश्च आवन्त्यैश्च समन्वितः ॥"},
{"c": "6.83", "n": "7", "i": 31306, "v": "ततोऽनन्तरमेवासीद्भारद्वाजः प्रतापवान् । पुलिन्दैः पारदैश्चैव तथा क्षुद्रकमालवैः ॥"},
{"c": "6.83", "n": "8", "i": 31307, "v": "द्रोणादनन्तरं यत्तो भगदत्तः प्रतापवान् । मागधैश्च कलिङ्गैश्च पिशाचैश्च विशां पते ॥"},
{"c": "6.83", "n": "9", "i": 31308, "v": "प्राग्ज्योतिषादनु नृपः कौसल्योऽथ बृहद्बलः । मेकलैस्त्रैपुरैश्चैव चिच्छिलैश्च समन्वितः ॥"},
{"c": "6.83", "n": "10", "i": 31309, "v": "बृहद्बलात्ततः शूरस्त्रिगर्तः प्रस्थलाधिपः । काम्बोजैर्बहुभिः सार्धं यवनैश्च सहस्रशः ॥"},
{"c": "6.83", "n": "11", "i": 31310, "v": "द्रौणिस्तु रभसः शूरस्त्रिगर्तादनु भारत । प्रययौ सिंहनादेन नादयानो धरातलम् ॥"},
{"c": "6.83", "n": "12", "i": 31311, "v": "तथा सर्वेण सैन्येन राजा दुर्योधनस्तदा । द्रौणेरनन्तरं प्रायात्सोदर्यैः परिवारितः ॥"},
{"c": "6.83", "n": "13", "i": 31312, "v": "दुर्योधनादनु कृपस्ततः शारद्वतो ययौ । एवमेष महाव्यूहः प्रययौ सागरोपमः ॥"},
{"c": "6.83", "n": "14", "i": 31313, "v": "रेजुस्तत्र पताकाश्च श्वेतच्छत्राणि चाभिभो । अङ्गदान्यथ चित्राणि महार्हाणि धनूंषि च ॥"},
{"c": "6.83", "n": "15", "i": 31314, "v": "तं तु दृष्ट्वा महाव्यूहं तावकानां महारथः । युधिष्ठिरोऽब्रवीत्तूर्णं पार्षतं पृतनापतिम् ॥"},
{"c": "6.83", "n": "16", "i": 31315, "v": "पश्य व्यूहं महेष्वास निर्मितं सागरोपमम् । प्रतिव्यूहं त्वमपि हि कुरु पार्षत माचिरम् ॥"},
{"c": "6.83", "n": "17", "i": 31316, "v": "ततः स पार्षतः शूरो व्यूहं चक्रे सुदारुणम् । शृङ्गाटकं महाराज परव्यूहविनाशनम् ॥"},
{"c": "6.83", "n": "18", "i": 31317, "v": "शृङ्गेभ्यो भीमसेनश्च सात्यकिश्च महारथः । रथैरनेकसाहस्रैस्तथा हयपदातिभिः ॥"},
{"c": "6.83", "n": "19", "i": 31318, "v": "नाभ्यामभून्नरश्रेष्ठः श्वेताश्वो वानरध्वजः । मध्ये युधिष्ठिरो राजा माद्रीपुत्रौ च पाण्डवौ ॥"},
{"c": "6.83", "n": "20", "i": 31319, "v": "अथेतरे महेष्वासाः सहसैन्या नराधिपाः । व्यूहं तं पूरयामासुर्व्यूहशास्त्रविशारदाः ॥"},
{"c": "6.83", "n": "21", "i": 31320, "v": "अभिमन्युस्ततः पश्चाद्विराटश्च महारथः । द्रौपदेयाश्च संहृष्टा राक्षसश्च घटोत्कचः ॥"},
{"c": "6.83", "n": "22", "i": 31321, "v": "एवमेतं महाव्यूहं व्यूह्य भारत पाण्डवाः । अतिष्ठन्समरे शूरा योद्धुकामा जयैषिणः ॥"},
{"c": "6.83", "n": "23", "i": 31322, "v": "भेरीशब्दाश्च तुमुला विमिश्राः शङ्खनिस्वनैः । क्ष्वेडितास्फोटितोत्क्रुष्टैः सुभीमाः सर्वतोदिशम् ॥"},
{"c": "6.83", "n": "24", "i": 31323, "v": "ततः शूराः समासाद्य समरे ते परस्परम् । नेत्रैरनिमिषै राजन्नवैक्षन्त प्रकोपिताः ॥"},
{"c": "6.83", "n": "25", "i": 31324, "v": "मनोभिस्ते मनुष्येन्द्र पूर्वं योधाः परस्परम् । युद्धाय समवर्तन्त समाहूयेतरेतरम् ॥"},
{"c": "6.83", "n": "26", "i": 31325, "v": "ततः प्रववृते युद्धं घोररूपं भयावहम् । तावकानां परेषां च निघ्नतामितरेतरम् ॥"},
{"c": "6.83", "n": "27", "i": 31326, "v": "नाराचा निशिताः संख्ये संपतन्ति स्म भारत । व्यात्तानना भयकरा उरगा इव संघशः ॥"},
{"c": "6.83", "n": "28", "i": 31327, "v": "निष्पेतुर्विमलाः शक्त्यस्तैलधौताः सुतेजनाः । अम्बुदेभ्यो यथा राजन्भ्राजमानाः शतह्रदाः ॥"},
{"c": "6.83", "n": "29", "i": 31328, "v": "गदाश्च विमलैः पट्टैः पिनद्धाः स्वर्णभूषिताः । पतन्त्यस्तत्र दृश्यन्ते गिरिशृङ्गोपमाः शुभाः । निस्त्रिंशाश्च व्यराजन्त विमलाम्बरसंनिभाः ॥"},
{"c": "6.83", "n": "30", "i": 31329, "v": "आर्षभाणि च चर्माणि शतचन्द्राणि भारत । अशोभन्त रणे राजन्पतमानानि सर्वशः ॥"},
{"c": "6.83", "n": "31", "i": 31330, "v": "तेऽन्योन्यं समरे सेने युध्यमाने नराधिप । अशोभेतां यथा दैत्यदेवसेने समुद्यते । अभ्यद्रवन्त समरे तेऽन्योन्यं वै समन्ततः ॥"},
{"c": "6.83", "n": "32", "i": 31331, "v": "रथास्तु रथिभिस्तूर्णं प्रेषिताः परमाहवे । युगैर्युगानि संश्लिष्य युयुधुः पार्थिवर्षभाः ॥"},
{"c": "6.83", "n": "33", "i": 31332, "v": "दन्तिनां युध्यमानानां संघर्षात्पावकोऽभवत् । दन्तेषु भरतश्रेष्ठ सधूमः सर्वतोदिशम् ॥"},
{"c": "6.83", "n": "34", "i": 31333, "v": "प्रासैरभिहताः केचिद्गजयोधाः समन्ततः । पतमानाः स्म दृश्यन्ते गिरिशृङ्गान्नगा इव ॥"},
{"c": "6.83", "n": "35", "i": 31334, "v": "पादाताश्चाप्यदृश्यन्त निघ्नन्तो हि परस्परम् । चित्ररूपधराः शूरा नखरप्रासयोधिनः ॥"},
{"c": "6.83", "n": "36", "i": 31335, "v": "अन्योन्यं ते समासाद्य कुरुपाण्डवसैनिकाः । शस्त्रैर्नानाविधैर्घोरै रणे निन्युर्यमक्षयम् ॥"},
{"c": "6.83", "n": "37", "i": 31336, "v": "ततः शांतनवो भीष्मो रथघोषेण नादयन् । अभ्यागमद्रणे पाण्डून्धनुःशब्देन मोहयन् ॥"},
{"c": "6.83", "n": "38", "i": 31337, "v": "पाण्डवानां रथाश्चापि नदन्तो भैरवस्वनम् । अभ्यद्रवन्त संयत्ता धृष्टद्युम्नपुरोगमाः ॥"},
{"c": "6.83", "n": "39", "i": 31338, "v": "ततः प्रववृते युद्धं तव तेषां च भारत । नराश्वरथनागानां व्यतिषक्तं परस्परम् ॥"},
{"c": "6.84", "t": "संजय उवाच ।"},
{"c": "6.84", "n": "1", "i": 31339, "v": "भीष्मं तु समरे क्रुद्धं प्रतपन्तं समन्ततः । न शेकुः पाण्डवा द्रष्टुं तपन्तमिव भास्करम् ॥"},
{"c": "6.84", "n": "2", "i": 31340, "v": "ततः सर्वाणि सैन्यानि धर्मपुत्रस्य शासनात् । अभ्यद्रवन्त गाङ्गेयं मर्दयन्तं शितैः शरैः ॥"},
{"c": "6.84", "n": "3", "i": 31341, "v": "स तु भीष्मो रणश्लाघी सोमकान्सहसृञ्जयान् । पाञ्चालांश्च महेष्वासान्पातयामास सायकैः ॥"},
{"c": "6.84", "n": "4", "i": 31342, "v": "ते वध्यमाना भीष्मेण पाञ्चालाः सोमकैः सह । भीष्ममेवाभ्ययुस्तूर्णं त्यक्त्वा मृत्युकृतं भयम् ॥"},
{"c": "6.84", "n": "5", "i": 31343, "v": "स तेषां रथिनां वीरो भीष्मः शांतनवो युधि । चिच्छेद सहसा राजन्बाहूनथ शिरांसि च ॥"},
{"c": "6.84", "n": "6", "i": 31344, "v": "विरथान्रथिनश्चक्रे पिता देवव्रतस्तव । पतितान्युत्तमाङ्गानि हयेभ्यो हयसादिनाम् ॥"},
{"c": "6.84", "n": "7", "i": 31345, "v": "निर्मनुष्यांश्च मातङ्गाञ्शयानान्पर्वतोपमान् । अपश्याम महाराज भीष्मास्त्रेण प्रमोहितान् ॥"},
{"c": "6.84", "n": "8", "i": 31346, "v": "न तत्रासीत्पुमान्कश्चित्पाण्डवानां विशां पते । अन्यत्र रथिनां श्रेष्ठाद्भीमसेनान्महाबलात् ॥"},
{"c": "6.84", "n": "9", "i": 31347, "v": "स हि भीष्मं समासाद्य ताडयामास संयुगे । ततो निष्टानको घोरो भीष्मभीमसमागमे ॥"},
{"c": "6.84", "n": "10", "i": 31348, "v": "बभूव सर्वसैन्यानां घोररूपो भयानकः । तथैव पाण्डवा हृष्टाः सिंहनादमथानदन् ॥"},
{"c": "6.84", "n": "11", "i": 31349, "v": "ततो दुर्योधनो राजा सोदर्यैः परिवारितः । भीष्मं जुगोप समरे वर्तमाने जनक्षये ॥"},
{"c": "6.84", "n": "12", "i": 31350, "v": "भीमस्तु सारथिं हत्वा भीष्मस्य रथिनां वरः । विद्रुताश्वे रथे तस्मिन्द्रवमाणे समन्ततः । सुनाभस्य शरेणाशु शिरश्चिच्छेद चारिहा ॥"},
{"c": "6.84", "n": "13", "i": 31351, "v": "क्षुरप्रेण सुतीक्ष्णेन स हतो न्यपतद्भुवि । हते तस्मिन्महाराज तव पुत्रे महारथे । नामृष्यन्त रणे शूराः सोदर्याः सप्त संयुगे ॥"},
{"c": "6.84", "n": "14", "i": 31352, "v": "आदित्यकेतुर्बह्वाशी कुण्डधारो महोदरः । अपराजितः पण्डितको विशालाक्षः सुदुर्जयः ॥"},
{"c": "6.84", "n": "15", "i": 31353, "v": "पाण्डवं चित्रसंनाहा विचित्रकवचध्वजाः । अभ्यद्रवन्त संग्रामे योद्धुकामारिमर्दनाः ॥"},
{"c": "6.84", "n": "16", "i": 31354, "v": "महोदरस्तु समरे भीमं विव्याध पत्रिभिः । नवभिर्वज्रसंकाशैर्नमुचिं वृत्रहा यथा ॥"},
{"c": "6.84", "n": "17", "i": 31355, "v": "आदित्यकेतुः सप्तत्या बह्वाशी चापि पञ्चभिः । नवत्या कुण्डधारस्तु विशालाक्षश्च सप्तभिः ॥"},
{"c": "6.84", "n": "18", "i": 31356, "v": "अपराजितो महाराज पराजिष्णुर्महारथः । शरैर्बहुभिरानर्छद्भीमसेनं महाबलम् ॥"},
{"c": "6.84", "n": "19", "i": 31357, "v": "रणे पण्डितकश्चैनं त्रिभिर्बाणैः समर्दयत् । स तन्न ममृषे भीमः शत्रुभिर्वधमाहवे ॥"},
{"c": "6.84", "n": "20", "i": 31358, "v": "धनुः प्रपीड्य वामेन करेणामित्रकर्शनः । शिरश्चिच्छेद समरे शरेण नतपर्वणा ॥"},
{"c": "6.84", "n": "21", "i": 31359, "v": "अपराजितस्य सुनसं तव पुत्रस्य संयुगे । पराजितस्य भीमेन निपपात शिरो महीम् ॥"},
{"c": "6.84", "n": "22", "i": 31360, "v": "अथापरेण भल्लेन कुण्डधारं महारथम् । प्राहिणोन्मृत्युलोकाय सर्वलोकस्य पश्यतः ॥"},
{"c": "6.84", "n": "23", "i": 31361, "v": "ततः पुनरमेयात्मा प्रसंधाय शिलीमुखम् । प्रेषयामास समरे पण्डितं प्रति भारत ॥"},
{"c": "6.84", "n": "24", "i": 31362, "v": "स शरः पण्डितं हत्वा विवेश धरणीतलम् । यथा नरं निहत्याशु भुजगः कालचोदितः ॥"},
{"c": "6.84", "n": "25", "i": 31363, "v": "विशालाक्षशिरश्छित्त्वा पातयामास भूतले । त्रिभिः शरैरदीनात्मा स्मरन्क्लेशं पुरातनम् ॥"},
{"c": "6.84", "n": "26", "i": 31364, "v": "महोदरं महेष्वासं नाराचेन स्तनान्तरे । विव्याध समरे राजन्स हतो न्यपतद्भुवि ॥"},
{"c": "6.84", "n": "27", "i": 31365, "v": "आदित्यकेतोः केतुं च छित्त्वा बाणेन संयुगे । भल्लेन भृशतीक्ष्णेन शिरश्चिच्छेद चारिहा ॥"},
{"c": "6.84", "n": "28", "i": 31366, "v": "बह्वाशिनं ततो भीमः शरेण नतपर्वणा । प्रेषयामास संक्रुद्धो यमस्य सदनं प्रति ॥"},
{"c": "6.84", "n": "29", "i": 31367, "v": "प्रदुद्रुवुस्ततस्तेऽन्ये पुत्रास्तव विशां पते । मन्यमाना हि तत्सत्यं सभायां तस्य भाषितम् ॥"},
{"c": "6.84", "n": "30", "i": 31368, "v": "ततो दुर्योधनो राजा भ्रातृव्यसनकर्शितः । अब्रवीत्तावकान्योधान्भीमोऽयं युधि वध्यताम् ॥"},
{"c": "6.84", "n": "31", "i": 31369, "v": "एवमेते महेष्वासाः पुत्रास्तव विशां पते । भ्रातॄन्संदृश्य निहतान्प्रास्मरंस्ते हि तद्वचः ॥"},
{"c": "6.84", "n": "32", "i": 31370, "v": "यदुक्तवान्महाप्राज्ञः क्षत्ता हितमनामयम् । तदिदं समनुप्राप्तं वचनं दिव्यदर्शिनः ॥"},
{"c": "6.84", "n": "33", "i": 31371, "v": "लोभमोहसमाविष्टः पुत्रप्रीत्या जनाधिप । न बुध्यसे पुरा यत्तत्तथ्यमुक्तं वचो महत् ॥"},
{"c": "6.84", "n": "34", "i": 31372, "v": "तथैव हि वधार्थाय पुत्राणां पाण्डवो बली । नूनं जातो महाबाहुर्यथा हन्ति स्म कौरवान् ॥"},
{"c": "6.84", "n": "35", "i": 31373, "v": "ततो दुर्योधनो राजा भीष्ममासाद्य मारिष । दुःखेन महताविष्टो विललापातिकर्शितः ॥"},
{"c": "6.84", "n": "36", "i": 31374, "v": "निहता भ्रातरः शूरा भीमसेनेन मे युधि । यतमानास्तथान्येऽपि हन्यन्ते सर्वसैनिकाः ॥"},
{"c": "6.84", "n": "37", "i": 31375, "v": "भवांश्च मध्यस्थतया नित्यमस्मानुपेक्षते । सोऽहं कापथमारूढः पश्य दैवमिदं मम ॥"},
{"c": "6.84", "n": "38", "i": 31376, "v": "एतच्छ्रुत्वा वचः क्रूरं पिता देवव्रतस्तव । दुर्योधनमिदं वाक्यमब्रवीत्साश्रुलोचनम् ॥"},
{"c": "6.84", "n": "39", "i": 31377, "v": "उक्तमेतन्मया पूर्वं द्रोणेन विदुरेण च । गान्धार्या च यशस्विन्या तत्त्वं तात न बुद्धवान् ॥"},
{"c": "6.84", "n": "40", "i": 31378, "v": "समयश्च मया पूर्वं कृतो वः शत्रुकर्शन । नाहं युधि विमोक्तव्यो नाप्याचार्यः कथंचन ॥"},
{"c": "6.84", "n": "41", "i": 31379, "v": "यं यं हि धार्तराष्ट्राणां भीमो द्रक्ष्यति संयुगे । हनिष्यति रणे तं तं सत्यमेतद्ब्रवीमि ते ॥"},
{"c": "6.84", "n": "42", "i": 31380, "v": "स त्वं राजन्स्थिरो भूत्वा दृढां कृत्वा रणे मतिम् । योधयस्व रणे पार्थान्स्वर्गं कृत्वा परायणम् ॥"},
{"c": "6.84", "n": "43", "i": 31381, "v": "न शक्याः पाण्डवा जेतुं सेन्द्रैरपि सुरासुरैः । तस्माद्युद्धे मतिं कृत्वा स्थिरां युध्यस्व भारत ॥"},
{"c": "6.85", "t": "धृतराष्ट्र उवाच ।"},
{"c": "6.85", "n": "1", "i": 31382, "v": "दृष्ट्वा मम हतान्पुत्रान्बहूनेकेन संजय । भीष्मो द्रोणः कृपश्चैव किमकुर्वत संयुगे ॥"},
{"c": "6.85", "n": "2", "i": 31383, "v": "अहन्यहनि मे पुत्राः क्षयं गच्छन्ति संजय । मन्येऽहं सर्वथा सूत दैवेनोपहता भृशम् ॥"},
{"c": "6.85", "n": "3", "i": 31384, "v": "यत्र मे तनयाः सर्वे जीयन्ते न जयन्त्युत । यत्र भीष्मस्य द्रोणस्य कृपस्य च महात्मनः ॥"},
{"c": "6.85", "n": "4", "i": 31385, "v": "सौमदत्तेश्च वीरस्य भगदत्तस्य चोभयोः । अश्वत्थाम्नस्तथा तात शूराणां सुमहात्मनाम् ॥"},
{"c": "6.85", "n": "5", "i": 31386, "v": "अन्येषां चैव वीराणां मध्यगास्तनया मम । यदहन्यन्त संग्रामे किमन्यद्भागधेयतः ॥"},
{"c": "6.85", "n": "6", "i": 31387, "v": "न हि दुर्योधनो मन्दः पुरा प्रोक्तमबुध्यत । वार्यमाणो मया तात भीष्मेण विदुरेण च ॥"},
{"c": "6.85", "n": "7", "i": 31388, "v": "गान्धार्या चैव दुर्मेधाः सततं हितकाम्यया । नावबुध्यत्पुरा मोहात्तस्य प्राप्तमिदं फलम् ॥"},
{"c": "6.85", "n": "8", "i": 31389, "v": "यद्भीमसेनः समरे पुत्रान्मम विचेतसः । अहन्यहनि संक्रुद्धो नयते यमसादनम् ॥"},
{"c": "6.85", "t": "संजय उवाच ।"},
{"c": "6.85", "n": "9", "i": 31390, "v": "इदं तत्समनुप्राप्तं क्षत्तुर्वचनमुत्तमम् । न बुद्धवानसि विभो प्रोच्यमानं हितं तदा ॥"},
{"c": "6.85", "n": "10", "i": 31391, "v": "निवारय सुतान्द्यूतात्पाण्डवान्मा द्रुहेति च । सुहृदां हितकामानां ब्रुवतां तत्तदेव च ॥"},
{"c": "6.85", "n": "11", "i": 31392, "v": "न शुश्रूषसि यद्वाक्यं मर्त्यः पथ्यमिवौषधम् । तदेव त्वामनुप्राप्तं वचनं साधु भाषितम् ॥"},
{"c": "6.85", "n": "12", "i": 31393, "v": "विदुरद्रोणभीष्माणां तथान्येषां हितैषिणाम् । अकृत्वा वचनं पथ्यं क्षयं गच्छन्ति कौरवाः ॥"},
{"c": "6.85", "n": "13", "i": 31394, "v": "तदेतत्समतिक्रान्तं पूर्वमेव विशां पते । तस्मान्मे शृणु तत्त्वेन यथा युद्धमवर्तत ॥"},
{"c": "6.85", "n": "14", "i": 31395, "v": "मध्याह्ने सुमहारौद्रः संग्रामः समपद्यत । लोकक्षयकरो राजंस्तन्मे निगदतः शृणु ॥"},
{"c": "6.85", "n": "15", "i": 31396, "v": "ततः सर्वाणि सैन्यानि धर्मपुत्रस्य शासनात् । संरब्धान्यभ्यधावन्त भीष्ममेव जिघांसया ॥"},
{"c": "6.85", "n": "16", "i": 31397, "v": "धृष्टद्युम्नः शिखण्डी च सात्यकिश्च महारथः । युक्तानीका महाराज भीष्ममेव समभ्ययुः ॥"},
{"c": "6.85", "n": "17", "i": 31398, "v": "अर्जुनो द्रौपदेयाश्च चेकितानश्च संयुगे । दुर्योधनसमादिष्टान्राज्ञः सर्वान्समभ्ययुः ॥"},
{"c": "6.85", "n": "18", "i": 31399, "v": "अभिमन्युस्तथा वीरो हैडिम्बश्च महारथः । भीमसेनश्च संक्रुद्धस्तेऽभ्यधावन्त कौरवान् ॥"},
{"c": "6.85", "n": "19", "i": 31400, "v": "त्रिधाभूतैरवध्यन्त पाण्डवैः कौरवा युधि । तथैव कौरवे राजन्नवध्यन्त परे रणे ॥"},
{"c": "6.85", "n": "20", "i": 31401, "v": "द्रोणस्तु रथिनां श्रेष्ठः सोमकान्सृञ्जयैः सह । अभ्यद्रवत संक्रुद्धः प्रेषयिष्यन्यमक्षयम् ॥"},
{"c": "6.85", "n": "21", "i": 31402, "v": "तत्राक्रन्दो महानासीत्सृञ्जयानां महात्मनाम् । वध्यतां समरे राजन्भारद्वाजेन धन्विना ॥"},
{"c": "6.85", "n": "22", "i": 31403, "v": "द्रोणेन निहतास्तत्र क्षत्रिया बहवो रणे । विवेष्टन्तः स्म दृश्यन्ते व्याधिक्लिष्टा नरा इव ॥"},
{"c": "6.85", "n": "23", "i": 31404, "v": "कूजतां क्रन्दतां चैव स्तनतां चैव संयुगे । अनिशं श्रूयते शब्दः क्षुत्कृशानां नृणामिव ॥"},
{"c": "6.85", "n": "24", "i": 31405, "v": "तथैव कौरवेयाणां भीमसेनो महाबलः । चकार कदनं घोरं क्रुद्धः काल इवापरः ॥"},
{"c": "6.85", "n": "25", "i": 31406, "v": "वध्यतां तत्र सैन्यानामन्योन्येन महारणे । प्रावर्तत नदी घोरा रुधिरौघप्रवाहिनी ॥"},
{"c": "6.85", "n": "26", "i": 31407, "v": "स संग्रामो महाराज घोररूपोऽभवन्महान् । कुरूणां पाण्डवानां च यमराष्ट्रविवर्धनः ॥"},
{"c": "6.85", "n": "27", "i": 31408, "v": "ततो भीमो रणे क्रुद्धो रभसश्च विशेषतः । गजानीकं समासाद्य प्रेषयामास मृत्यवे ॥"},
{"c": "6.85", "n": "28", "i": 31409, "v": "तत्र भारत भीमेन नाराचाभिहता गजाः । पेतुः सेदुश्च नेदुश्च दिशश्च परिबभ्रमुः ॥"},
{"c": "6.85", "n": "29", "i": 31410, "v": "छिन्नहस्ता महानागाश्छिन्नपादाश्च मारिष । क्रौञ्चवद्व्यनदन्भीताः पृथिवीमधिशिश्यिरे ॥"},
{"c": "6.85", "n": "30", "i": 31411, "v": "नकुलः सहदेवश्च हयानीकमभिद्रुतौ । ते हयाः काञ्चनापीडा रुक्मभाण्डपरिच्छदाः । वध्यमाना व्यदृश्यन्त शतशोऽथ सहस्रशः ॥"},
{"c": "6.85", "n": "31", "i": 31412, "v": "पतद्भिश्च हयै राजन्समास्तीर्यत मेदिनी । निर्जिह्वैश्च श्वसद्भिश्च कूजद्भिश्च गतासुभिः । हयैर्बभौ नरश्रेष्ठ नानारूपधरैर्धरा ॥"},
{"c": "6.85", "n": "32", "i": 31413, "v": "अर्जुनेन हतैः संख्ये तथा भारत वाजिभिः । प्रबभौ वसुधा घोरा तत्र तत्र विशां पते ॥"},
{"c": "6.85", "n": "33", "i": 31414, "v": "रथैर्भग्नैर्ध्वजैश्छिन्नैश्छत्रैश्च सुमहाप्रभैः । हारैर्निष्कैः सकेयूरैः शिरोभिश्च सकुण्डलैः ॥"},
{"c": "6.85", "n": "34", "i": 31415, "v": "उष्णीषैरपविद्धैश्च पताकाभिश्च सर्वषः । अनुकर्षैः शुभै राजन्योक्त्रैश्चव्यसुरश्मिभिः । संछन्ना वसुधा भाति वसन्ते कुसुमैरिव ॥"},
{"c": "6.85", "n": "35", "i": 31416, "v": "एवमेष क्षयो वृत्तः पाण्डूनामपि भारत । क्रुद्धे शांतनवे भीष्मे द्रोणे च रथसत्तमे ॥"},
{"c": "6.85", "n": "36", "i": 31417, "v": "अश्वत्थाम्नि कृपे चैव तथैव कृतवर्मणि । तथेतरेषु क्रुद्धेषु तावकानामपि क्षयः ॥"},
{"c": "6.86", "t": "संजय उवाच ।"},
{"c": "6.86", "n": "1", "i": 31418, "v": "वर्तमाने तथा रौद्रे राजन्वीरवरक्षये । शकुनिः सौबलः श्रीमान्पाण्डवान्समुपाद्रवत् ॥"},
{"c": "6.86", "n": "2", "i": 31419, "v": "तथैव सात्वतो राजन्हार्दिक्यः परवीरहा । अभ्यद्रवत संग्रामे पाण्डवानामनीकिनीम् ॥"},
{"c": "6.86", "n": "3", "i": 31420, "v": "ततः काम्बोजमुख्यानां नदीजानां च वाजिनाम् । आरट्टानां महीजानां सिन्धुजानां च सर्वशः ॥"},
{"c": "6.86", "n": "4", "i": 31421, "v": "वनायुजानां शुभ्राणां तथा पर्वतवासिनाम् । ये चापरे तित्तिरजा जवना वातरंहसः ॥"},
{"c": "6.86", "n": "5", "i": 31422, "v": "सुवर्णालंकृतैरेतैर्वर्मवद्भिः सुकल्पितैः । हयैर्वातजवैर्मुख्यैः पाण्डवस्य सुतो बली । अभ्यवर्तत तत्सैन्यं हृष्टरूपः परंतपः ॥"},
{"c": "6.86", "n": "6", "i": 31423, "v": "अर्जुनस्याथ दायाद इरावान्नाम वीर्यवान् । सुतायां नागराजस्य जातः पार्थेन धीमता ॥"},
{"c": "6.86", "n": "7", "i": 31424, "v": "ऐरावतेन सा दत्ता अनपत्या महात्मना । पत्यौ हते सुपर्णेन कृपणा दीनचेतना ॥"},
{"c": "6.86", "n": "8", "i": 31425, "v": "भार्यार्थं तां च जग्राह पार्थः कामवशानुगाम् । एवमेष समुत्पन्नः परक्षेत्रेऽर्जुनात्मजः ॥"},
{"c": "6.86", "n": "9", "i": 31426, "v": "स नागलोके संवृद्धो मात्रा च परिरक्षितः । पितृव्येण परित्यक्तः पार्थद्वेषाद्दुरात्मना ॥"},
{"c": "6.86", "n": "10", "i": 31427, "v": "रूपवान्वीर्यसंपन्नो गुणवान्सत्यविक्रमः । इन्द्रलोकं जगामाशु श्रुत्वा तत्रार्जुनं गतम् ॥"},
{"c": "6.86", "n": "11", "i": 31428, "v": "सोऽभिगम्य महात्मानं पितरं सत्यविक्रमम् । अभ्यवादयदव्यग्रो विनयेन कृताञ्जलिः । इरावानस्मि भद्रं ते पुत्रश्चाहं तवाभिभो ॥"},
{"c": "6.86", "n": "12", "i": 31429, "v": "मातुः समागमो यश्च तत्सर्वं प्रत्यवेदयत् । तच्च सर्वं यथावृत्तमनुसस्मार पाण्डवः ॥"},
{"c": "6.86", "n": "13", "i": 31430, "v": "परिष्वज्य सुतं चापि सोऽऽत्मनः सदृशं गुणैः । प्रीतिमानभवत्पार्थो देवराजनिवेशने ॥"},
{"c": "6.86", "n": "14", "i": 31431, "v": "सोऽर्जुनेन समाज्ञप्तो देवलोके तदा नृप । प्रीतिपूर्वं महाबाहुः स्वकार्यं प्रति भारत । युद्धकाले त्वयास्माकं साह्यं देयमिति प्रभो ॥"},
{"c": "6.86", "n": "15", "i": 31432, "v": "बाढमित्येवमुक्त्वा च युद्धकाल उपागतः । कामवर्णजवैरश्वैः संवृतो बहुभिर्नृप ॥"},
{"c": "6.86", "n": "16", "i": 31433, "v": "ते हयाः काञ्चनापीडा नानावर्णा मनोजवाः । उत्पेतुः सहसा राजन्हंसा इव महोदधौ ॥"},
{"c": "6.86", "n": "17", "i": 31434, "v": "ते त्वदीयान्समासाद्य हयसंघान्महाजवान् । क्रोडैः क्रोडानभिघ्नन्तो घोणाभिश्च परस्परम् । निपेतुः सहसा राजन्सुवेगाभिहता भुवि ॥"},
{"c": "6.86", "n": "18", "i": 31435, "v": "निपतद्भिस्तथा तैश्च हयसंघैः परस्परम् । शुश्रुवे दारुणः शब्दः सुपर्णपतने यथा ॥"},
{"c": "6.86", "n": "19", "i": 31436, "v": "तथैव च महाराज समेत्यान्योन्यमाहवे । परस्परवधं घोरं चक्रुस्ते हयसादिनः ॥"},
{"c": "6.86", "n": "20", "i": 31437, "v": "तस्मिंस्तथा वर्तमाने संकुले तुमुले भृशम् । उभयोरपि संशान्ता हयसंघाः समन्ततः ॥"},
{"c": "6.86", "n": "21", "i": 31438, "v": "प्रक्षीणसायकाः शूरा निहताश्वाः श्रमातुराः । विलयं समनुप्राप्तास्तक्षमाणाः परस्परम् ॥"},
{"c": "6.86", "n": "22", "i": 31439, "v": "ततः क्षीणे हयानीके किंचिच्छेषे च भारत । सौबलस्यात्मजाः शूरा निर्गता रणमूर्धनि ॥"},
{"c": "6.86", "n": "23", "i": 31440, "v": "वायुवेगसमस्पर्शा जवे वायुसमांस्तथा । आरुह्य शीलसंपन्नान्वयःस्थांस्तुरगोत्तमान् ॥"},
{"c": "6.86", "n": "24", "i": 31441, "v": "गजो गवाक्षो वृषकश्चर्मवानार्जवः शुकः । षडेते बलसंपन्ना निर्ययुर्महतो बलात् ॥"},
{"c": "6.86", "n": "25", "i": 31442, "v": "वार्यमाणाः शकुनिना स्वैश्च योधैर्महाबलैः । संनद्धा युद्धकुशला रौद्ररूपा महाबलाः ॥"},
{"c": "6.86", "n": "26", "i": 31443, "v": "तदनीकं महाबाहो भित्त्वा परमदुर्जयम् । बलेन महता युक्ताः स्वर्गाय विजयैषिणः । विविशुस्ते तदा हृष्टा गान्धारा युद्धदुर्मदाः ॥"},
{"c": "6.86", "n": "27", "i": 31444, "v": "तान्प्रविष्टांस्तदा दृष्ट्वा इरावानपि वीर्यवान् । अब्रवीत्समरे योधान्विचित्राभरणायुधान् ॥"},
{"c": "6.86", "n": "28", "i": 31445, "v": "यथैते धार्तराष्ट्रस्य योधाः सानुगवाहनाः । हन्यन्ते समरे सर्वे तथा नीतिर्विधीयताम् ॥"},
{"c": "6.86", "n": "29", "i": 31446, "v": "बाढमित्येवमुक्त्वा ते सर्वे योधा इरावतः । जघ्नुस्ते वै परानीकं दुर्जयं समरे परैः ॥"},
{"c": "6.86", "n": "30", "i": 31447, "v": "तदनीकमनीकेन समरे वीक्ष्य पातितम् । अमृष्यमाणास्ते सर्वे सुबलस्यात्मजा रणे । इरावन्तमभिद्रुत्य सर्वतः पर्यवारयन् ॥"},
{"c": "6.86", "n": "31", "i": 31448, "v": "ताडयन्तः शितैः प्रासैश्चोदयन्तः परस्परम् । ते शूराः पर्यधावन्त कुर्वन्तो महदाकुलम् ॥"},
{"c": "6.86", "n": "32", "i": 31449, "v": "इरावानथ निर्भिन्नः प्रासैस्तीक्ष्णैर्महात्मभिः । स्रवता रुधिरेणाक्तस्तोत्त्रैर्विद्ध इव द्विपः ॥"},
{"c": "6.86", "n": "33", "i": 31450, "v": "उरस्यपि च पृष्ठे च पार्श्वयोश्च भृशाहतः । एको बहुभिरत्यर्थं धैर्याद्राजन्न विव्यथे ॥"},
{"c": "6.86", "n": "34", "i": 31451, "v": "इरावानथ संक्रुद्धः सर्वांस्तान्निशितैः शरैः । मोहयामास समरे विद्ध्वा परपुरंजयः ॥"},
{"c": "6.86", "n": "35", "i": 31452, "v": "प्रासानुद्धृत्य सर्वांश्च स्वशरीरादरिंदमः । तैरेव ताडयामास सुबलस्यात्मजान्रणे ॥"},
{"c": "6.86", "n": "36", "i": 31453, "v": "निकृष्य निशितं खड्गं गृहीत्वा च शरावरम् । पदातिस्तूर्णमागच्छज्जिघांसुः सौबलान्युधि ॥"},
{"c": "6.86", "n": "37", "i": 31454, "v": "ततः प्रत्यागतप्राणाः सर्वे ते सुबलात्मजाः । भूयः क्रोधसमाविष्टा इरावन्तमथाद्रवन् ॥"},
{"c": "6.86", "n": "38", "i": 31455, "v": "इरावानपि खड्गेन दर्शयन्पाणिलाघवम् । अभ्यवर्तत तान्सर्वान्सौबलान्बलदर्पितः ॥"},
{"c": "6.86", "n": "39", "i": 31456, "v": "लाघवेनाथ चरतः सर्वे ते सुबलात्मजाः । अन्तरं नाध्यगच्छन्त चरन्तः शीघ्रगामिनः ॥"},
{"c": "6.86", "n": "40", "i": 31457, "v": "भूमिष्ठमथ तं संख्ये संप्रदृश्य ततः पुनः । परिवार्य भृशं सर्वे ग्रहीतुमुपचक्रमुः ॥"},
{"c": "6.86", "n": "41", "i": 31458, "v": "अथाभ्याशगतानां स खड्गेनामित्रकर्शनः । उपहस्तावहस्ताभ्यां तेषां गात्राण्यकृन्तत ॥"},
{"c": "6.86", "n": "42", "i": 31459, "v": "आयुधानि च सर्वेषां बाहूनपि च भूषितान् । अपतन्त निकृत्ताङ्गा गता भूमिं गतासवः ॥"},
{"c": "6.86", "n": "43", "i": 31460, "v": "वृषकस्तु महाराज बहुधा परिविक्षतः । अमुच्यत महारौद्रात्तस्माद्वीरावकर्तनात् ॥"},
{"c": "6.86", "n": "44", "i": 31461, "v": "तान्सर्वान्पतितान्दृष्ट्वा भीतो दुर्योधनस्ततः । अभ्यभाषत संक्रुद्धो राक्षसं घोरदर्शनम् ॥"},
{"c": "6.86", "n": "45", "i": 31462, "v": "आर्श्यशृङ्गिं महेष्वासं मायाविनमरिंदमम् । वैरिणं भीमसेनस्य पूर्वं बकवधेन वै ॥"},
{"c": "6.86", "n": "46", "i": 31463, "v": "पश्य वीर यथा ह्येष फल्गुनस्य सुतो बली । मायावी विप्रियं घोरमकार्षीन्मे बलक्षयम् ॥"},
{"c": "6.86", "n": "47", "i": 31464, "v": "त्वं च कामगमस्तात मायास्त्रे च विशारदः । कृतवैरश्च पार्थेन तस्मादेनं रणे जहि ॥"},
{"c": "6.86", "n": "48", "i": 31465, "v": "बाढमित्येवमुक्त्वा तु राक्षसो घोरदर्शनः । प्रययौ सिंहनादेन यत्रार्जुनसुतो युवा ॥"},
{"c": "6.86", "n": "49", "i": 31466, "v": "स्वारूढैर्युद्धकुशलैर्विमलप्रासयोधिभिः । वीरैः प्रहारिभिर्युक्तः स्वैरनीकैः समावृतः । निहन्तुकामः समरे इरावन्तं महाबलम् ॥"},
{"c": "6.86", "n": "50", "i": 31467, "v": "इरावानपि संक्रुद्धस्त्वरमाणः पराक्रमी । हन्तुकामममित्रघ्नो राक्षसं प्रत्यवारयत् ॥"},
{"c": "6.86", "n": "51", "i": 31468, "v": "तमापतन्तं संप्रेक्ष्य राक्षसः सुमहाबलः । त्वरमाणस्ततो मायां प्रयोक्तुमुपचक्रमे ॥"},
{"c": "6.86", "n": "52", "i": 31469, "v": "तेन मायामयाः कॢप्ता हयास्तावन्त एव हि । स्वारूढा राक्षसैर्घोरैः शूलपट्टिशपाणिभिः ॥"},
{"c": "6.86", "n": "53", "i": 31470, "v": "ते संरब्धाः समागम्य द्विसाहस्राः प्रहारिणः । अचिराद्गमयामासुः प्रेतलोकं परस्परम् ॥"},
{"c": "6.86", "n": "54", "i": 31471, "v": "तस्मिंस्तु निहते सैन्ये तावुभौ युद्धदुर्मदौ । संग्रामे व्यवतिष्ठेतां यथा वै वृत्रवासवौ ॥"},
{"c": "6.86", "n": "55", "i": 31472, "v": "आद्रवन्तमभिप्रेक्ष्य राक्षसं युद्धदुर्मदम् । इरावान्क्रोधसंरब्धः प्रत्यधावन्महाबलः ॥"},
{"c": "6.86", "n": "56", "i": 31473, "v": "समभ्याशगतस्याजौ तस्य खड्गेन दुर्मतेः । चिच्छेद कार्मुकं दीप्तं शरावापं च पञ्चकम् ॥"},
{"c": "6.86", "n": "57", "i": 31474, "v": "स निकृत्तं धनुर्दृष्ट्वा खं जवेन समाविशत् । इरावन्तमभिक्रुद्धं मोहयन्निव मायया ॥"},
{"c": "6.86", "n": "58", "i": 31475, "v": "ततोऽन्तरिक्षमुत्पत्य इरावानपि राक्षसम् । विमोहयित्वा मायाभिस्तस्य गात्राणि सायकैः । चिच्छेद सर्वमर्मज्ञः कामरूपो दुरासदः ॥"},
{"c": "6.86", "n": "59", "i": 31476, "v": "तथा स राक्षसश्रेष्ठः शरैः कृत्तः पुनः पुनः । संबभूव महाराज समवाप च यौवनम् ॥"},
{"c": "6.86", "n": "60", "i": 31477, "v": "माया हि सहजा तेषां वयो रूपं च कामजम् । एवं तद्राक्षसस्याङ्गं छिन्नं छिन्नं व्यरोहत ॥"},
{"c": "6.86", "n": "61", "i": 31478, "v": "इरावानपि संक्रुद्धो राक्षसं तं महाबलम् । परश्वधेन तीक्ष्णेन चिच्छेद च पुनः पुनः ॥"},
{"c": "6.86", "n": "62", "i": 31479, "v": "स तेन बलिना वीरश्छिद्यमान इव द्रुमः । राक्षसो व्यनदद्घोरं स शब्दस्तुमुलोऽभवत् ॥"},
{"c": "6.86", "n": "63", "i": 31480, "v": "परश्वधक्षतं रक्षः सुस्राव रुधिरं बहु । ततश्चुक्रोध बलवांश्चक्रे वेगं च संयुगे ॥"},
{"c": "6.86", "n": "64", "i": 31481, "v": "आर्श्यशृङ्गिस्ततो दृष्ट्वा समरे शत्रुमूर्जितम् । कृत्वा घोरं महद्रूपं ग्रहीतुमुपचक्रमे । संग्रामशिरसो मध्ये सर्वेषां तत्र पश्यताम् ॥"},
{"c": "6.86", "n": "65", "i": 31482, "v": "तां दृष्ट्वा तादृशीं मायां राक्षसस्य महात्मनः । इरावानपि संक्रुद्धो मायां स्रष्टुं प्रचक्रमे ॥"},
{"c": "6.86", "n": "66", "i": 31483, "v": "तस्य क्रोधाभिभूतस्य संयुगेष्वनिवर्तिनः । योऽन्वयो मातृकस्तस्य स एनमभिपेदिवान् ॥"},
{"c": "6.86", "n": "67", "i": 31484, "v": "स नागैर्बहुशो राजन्सर्वतः संवृतो रणे । दधार सुमहद्रूपमनन्त इव भोगवान् । ततो बहुविधैर्नागैश्छादयामास राक्षसम् ॥"},
{"c": "6.86", "n": "68", "i": 31485, "v": "छाद्यमानस्तु नागैः स ध्यात्वा राक्षसपुंगवः । सौपर्णं रूपमास्थाय भक्षयामास पन्नगान् ॥"},
{"c": "6.86", "n": "69", "i": 31486, "v": "मायया भक्षिते तस्मिन्नन्वये तस्य मातृके । विमोहितमिरावन्तमसिना राक्षसोऽवधीत् ॥"},
{"c": "6.86", "n": "70", "i": 31487, "v": "सकुण्डलं समुकुटं पद्मेन्दुसदृशप्रभम् । इरावतः शिरो रक्षः पातयामास भूतले ॥"},
{"c": "6.86", "n": "71", "i": 31488, "v": "तस्मिंस्तु निहते वीरे राक्षसेनार्जुनात्मजे । विशोकाः समपद्यन्त धार्तराष्ट्राः सराजकाः ॥"},
{"c": "6.86", "n": "72", "i": 31489, "v": "तस्मिन्महति संग्रामे तादृशे भैरवे पुनः । महान्व्यतिकरो घोरः सेनयोः समपद्यत ॥"},
{"c": "6.86", "n": "73", "i": 31490, "v": "हया गजाः पदाताश्च विमिश्रा दन्तिभिर्हताः । रथाश्च दन्तिनश्चैव पत्तिभिस्तत्र सूदिताः ॥"},
{"c": "6.86", "n": "74", "i": 31491, "v": "तथा पत्तिरथौघाश्च हयाश्च बहवो रणे । रथिभिर्निहता राजंस्तव तेषां च संकुले ॥"},
{"c": "6.86", "n": "75", "i": 31492, "v": "अजानन्नर्जुनश्चापि निहतं पुत्रमौरसम् । जघान समरे शूरान्राज्ञस्तान्भीष्मरक्षिणः ॥"},
{"c": "6.86", "n": "76", "i": 31493, "v": "तथैव तावका राजन्सृञ्जयाश्च महाबलाः । जुह्वतः समरे प्राणान्निजघ्नुरितरेतरम् ॥"},
{"c": "6.86", "n": "77", "i": 31494, "v": "मुक्तकेशा विकवचा विरथाश्छिन्नकार्मुकाः । बाहुभिः समयुध्यन्त समवेताः परस्परम् ॥"},
{"c": "6.86", "n": "78", "i": 31495, "v": "तथा मर्मातिगैर्भीष्मो निजघान महारथान् । कम्पयन्समरे सेनां पाण्डवानां महाबलः ॥"},
{"c": "6.86", "n": "79", "i": 31496, "v": "तेन यौधिष्ठिरे सैन्ये बहवो मानवा हताः । दन्तिनः सादिनश्चैव रथिनोऽथ हयास्तथा ॥"},
{"c": "6.86", "n": "80", "i": 31497, "v": "तत्र भारत भीष्मस्य रणे दृष्ट्वा पराक्रमम् । अत्यद्भुतमपश्याम शक्रस्येव पराक्रमम् ॥"},
{"c": "6.86", "n": "81", "i": 31498, "v": "तथैव भीमसेनस्य पार्षतस्य च भारत । रौद्रमासीत्तदा युद्धं सात्वतस्य च धन्विनः ॥"},
{"c": "6.86", "n": "82", "i": 31499, "v": "दृष्ट्वा द्रोणस्य विक्रान्तं पाण्डवान्भयमाविशत् । एक एव रणे शक्तो हन्तुमस्मान्ससैनिकान् ॥"},
{"c": "6.86", "n": "83", "i": 31500, "v": "किं पुनः पृथिवीशूरैर्योधव्रातैः समावृतः । इत्यब्रुवन्महाराज रणे द्रोणेन पीडिताः ॥"},
{"c": "6.86", "n": "84", "i": 31501, "v": "वर्तमाने तथा रौद्रे संग्रामे भरतर्षभ । उभयोः सेनयोः शूरा नामृष्यन्त परस्परम् ॥"},
{"c": "6.86", "n": "85", "i": 31502, "v": "आविष्टा इव युध्यन्ते रक्षोभूता महाबलाः । तावकाः पाण्डवेयाश्च संरब्धास्तात धन्विनः ॥"},
{"c": "6.86", "n": "86", "i": 31503, "v": "न स्म पश्यामहे कंचिद्यः प्राणान्परिरक्षति । संग्रामे दैत्यसंकाशे तस्मिन्योद्धा नराधिप ॥"},
{"c": "6.87", "t": "धृतराष्ट्र उवाच ।"},
{"c": "6.87", "n": "1", "i": 31504, "v": "इरावन्तं तु निहतं दृष्ट्वा पार्था महारथाः । संग्रामे किमकुर्वन्त तन्ममाचक्ष्व संजय ॥"},
{"c": "6.87", "t": "संजय उवाच ।"},
{"c": "6.87", "n": "2", "i": 31505, "v": "इरावन्तं तु निहतं संग्रामे वीक्ष्य राक्षसः । व्यनदत्सुमहानादं भैमसेनिर्घटोत्कचः ॥"},
{"c": "6.87", "n": "3", "i": 31506, "v": "नदतस्तस्य शब्देन पृथिवी सागराम्बरा । सपर्वतवना राजंश्चचाल सुभृशं तदा । अन्तरिक्षं दिशश्चैव सर्वाश्च प्रदिशस्तथा ॥"},
{"c": "6.87", "n": "4", "i": 31507, "v": "तं श्रुत्वा सुमहानादं तव सैन्यस्य भारत । ऊरुस्तम्भः समभवद्वेपथुः स्वेद एव च ॥"},
{"c": "6.87", "n": "5", "i": 31508, "v": "सर्व एव च राजेन्द्र तावका दीनचेतसः । सर्पवत्समवेष्टन्त सिंहभीता गजा इव ॥"},
{"c": "6.87", "n": "6", "i": 31509, "v": "निनदत्सुमहानादं निर्घातमिव राक्षसः । ज्वलितं शूलमुद्यम्य रूपं कृत्वा विभीषणम् ॥"},
{"c": "6.87", "n": "7", "i": 31510, "v": "नानाप्रहरणैर्घोरैर्वृतो राक्षसपुंगवैः । आजगाम सुसंक्रुद्धः कालान्तकयमोपमः ॥"},
{"c": "6.87", "n": "8", "i": 31511, "v": "तमापतन्तं संप्रेक्ष्य संक्रुद्धं भीमदर्शनम् । स्वबलं च भयात्तस्य प्रायशो विमुखीकृतम् ॥"},
{"c": "6.87", "n": "9", "i": 31512, "v": "ततो दुर्योधनो राजा घटोत्कचमुपाद्रवत् । प्रगृह्य विपुलं चापं सिंहवद्विनदन्मुहुः ॥"},
{"c": "6.87", "n": "10", "i": 31513, "v": "पृष्ठतोऽनुययौ चैनं स्रवद्भिः पर्वतोपमैः । कुञ्जरैर्दशसाहस्रैर्वङ्गानामधिपः स्वयम् ॥"},
{"c": "6.87", "n": "11", "i": 31514, "v": "तमापतन्तं संप्रेक्ष्य गजानीकेन संवृतम् । पुत्रं तव महाराज चुकोप स निशाचरः ॥"},
{"c": "6.87", "n": "12", "i": 31515, "v": "ततः प्रववृते युद्धं तुमुलं लोमहर्षणम् । राक्षसानां च राजेन्द्र दुर्योधनबलस्य च ॥"},
{"c": "6.87", "n": "13", "i": 31516, "v": "गजानीकं च संप्रेक्ष्य मेघवृन्दमिवोद्यतम् । अभ्यधावन्त संक्रुद्धा राक्षसाः शस्त्रपाणयः ॥"},
{"c": "6.87", "n": "14", "i": 31517, "v": "नदन्तो विविधान्नादान्मेघा इव सविद्युतः । शरशक्त्यृष्टिनाराचैर्निघ्नन्तो गजयोधिनः ॥"},
{"c": "6.87", "n": "15", "i": 31518, "v": "भिण्डिपालैस्तथा शूलैर्मुद्गरैः सपरश्वधैः । पर्वताग्रैश्च वृक्षैश्च निजघ्नुस्ते महागजान् ॥"},
{"c": "6.87", "n": "16", "i": 31519, "v": "भिन्नकुम्भान्विरुधिरान्भिन्नगात्रांश्च वारणान् । अपश्याम महाराज वध्यमानान्निशाचरैः ॥"},
{"c": "6.87", "n": "17", "i": 31520, "v": "तेषु प्रक्षीयमाणेषु भग्नेषु गजयोधिषु । दुर्योधनो महाराज राक्षसान्समुपाद्रवत् ॥"},
{"c": "6.87", "n": "18", "i": 31521, "v": "अमर्षवशमापन्नस्त्यक्त्वा जीवितमात्मनः । मुमोच निशितान्बाणान्राक्षसेषु महाबलः ॥"},
{"c": "6.87", "n": "19", "i": 31522, "v": "जघान च महेष्वासः प्रधानांस्तत्र राक्षसान् । संक्रुद्धो भरतश्रेष्ठ पुत्रो दुर्योधनस्तव ॥"},
{"c": "6.87", "n": "20", "i": 31523, "v": "वेगवन्तं महारौद्रं विद्युज्जिह्वं प्रमाथिनम् । शरैश्चतुर्भिश्चतुरो निजघान महारथः ॥"},
{"c": "6.87", "n": "21", "i": 31524, "v": "ततः पुनरमेयात्मा शरवर्षं दुरासदम् । मुमोच भरतश्रेष्ठ निशाचरबलं प्रति ॥"},
{"c": "6.87", "n": "22", "i": 31525, "v": "तत्तु दृष्ट्वा महत्कर्म पुत्रस्य तव मारिष । क्रोधेनाभिप्रजज्वाल भैमसेनिर्महाबलः ॥"},
{"c": "6.87", "n": "23", "i": 31526, "v": "विस्फार्य च महच्चापमिन्द्राशनिसमस्वनम् । अभिदुद्राव वेगेन दुर्योधनमरिंदमम् ॥"},
{"c": "6.87", "n": "24", "i": 31527, "v": "तमापतन्तमुद्वीक्ष्य कालसृष्टमिवान्तकम् । न विव्यथे महाराज पुत्रो दुर्योधनस्तव ॥"},
{"c": "6.87", "n": "25", "i": 31528, "v": "अथैनमब्रवीत्क्रुद्धः क्रूरः संरक्तलोचनः । ये त्वया सुनृशंसेन दीर्घकालं प्रवासिताः । यच्च ते पाण्डवा राजंश्छलद्यूते पराजिताः ॥"},
{"c": "6.87", "n": "26", "i": 31529, "v": "यच्चैव द्रौपदी कृष्णा एकवस्त्रा रजस्वला । सभामानीय दुर्बुद्धे बहुधा क्लेशिता त्वया ॥"},
{"c": "6.87", "n": "27", "i": 31530, "v": "तव च प्रियकामेन आश्रमस्था दुरात्मना । सैन्धवेन परिक्लिष्टा परिभूय पितॄन्मम ॥"},
{"c": "6.87", "n": "28", "i": 31531, "v": "एतेषामवमानानामन्येषां च कुलाधम । अन्तमद्य गमिष्यामि यदि नोत्सृजसे रणम् ॥"},
{"c": "6.87", "n": "29", "i": 31532, "v": "एवमुक्त्वा तु हैडिम्बो महद्विस्फार्य कार्मुकम् । संदश्य दशनैरोष्ठं सृक्किणी परिसंलिहन् ॥"},
{"c": "6.87", "n": "30", "i": 31533, "v": "शरवर्षेण महता दुर्योधनमवाकिरत् । पर्वतं वारिधाराभिः प्रावृषीव बलाहकः ॥"},
{"c": "6.88", "t": "संजय उवाच ।"},
{"c": "6.88", "n": "1", "i": 31534, "v": "ततस्तद्बाणवर्षं तु दुःसहं दानवैरपि । दधार युधि राजेन्द्रो यथा वर्षं महाद्विपः ॥"},
{"c": "6.88", "n": "2", "i": 31535, "v": "ततः क्रोधसमाविष्टो निःश्वसन्निव पन्नगः । संशयं परमं प्राप्तः पुत्रस्ते भरतर्षभ ॥"},
{"c": "6.88", "n": "3", "i": 31536, "v": "मुमोच निशितांस्तीक्ष्णान्नाराचान्पञ्चविंशतिम् । तेऽपतन्सहसा राजंस्तस्मिन्राक्षसपुंगवे । आशीविषा इव क्रुद्धाः पर्वते गन्धमादने ॥"},
{"c": "6.88", "n": "4", "i": 31537, "v": "स तैर्विद्धः स्रवन्रक्तं प्रभिन्न इव कुञ्जरः । दध्रे मतिं विनाशाय राज्ञः स पिशिताशनः । जग्राह च महाशक्तिं गिरीणामपि दारणीम् ॥"},
{"c": "6.88", "n": "5", "i": 31538, "v": "संप्रदीप्तां महोल्काभामशनीं मघवानिव । समुद्यच्छन्महाबाहुर्जिघांसुस्तनयं तव ॥"},
{"c": "6.88", "n": "6", "i": 31539, "v": "तामुद्यतामभिप्रेक्ष्य वङ्गानामधिपस्त्वरन् । कुञ्जरं गिरिसंकाशं राक्षसं प्रत्यचोदयत् ॥"},
{"c": "6.88", "n": "7", "i": 31540, "v": "स नागप्रवरेणाजौ बलिना शीघ्रगामिना । यतो दुर्योधनरथस्तं मार्गं प्रत्यपद्यत । रथं च वारयामास कुञ्जरेण सुतस्य ते ॥"},
{"c": "6.88", "n": "8", "i": 31541, "v": "मार्गमावारितं दृष्ट्वा राज्ञा वङ्गेन धीमता । घटोत्कचो महाराज क्रोधसंरक्तलोचनः । उद्यतां तां महाशक्तिं तस्मिंश्चिक्षेप वारणे ॥"},
{"c": "6.88", "n": "9", "i": 31542, "v": "स तयाभिहतो राजंस्तेन बाहुविमुक्तया । संजातरुधिरोत्पीडः पपात च ममार च ॥"},
{"c": "6.88", "n": "10", "i": 31543, "v": "पतत्यथ गजे चापि वङ्गानामीश्वरो बली । जवेन समभिद्रुत्य जगाम धरणीतलम् ॥"},
{"c": "6.88", "n": "11", "i": 31544, "v": "दुर्योधनोऽपि संप्रेक्ष्य पातितं वरवारणम् । प्रभग्नं च बलं दृष्ट्वा जगाम परमां व्यथाम् ॥"},
{"c": "6.88", "n": "12", "i": 31545, "v": "क्षत्रधर्मं पुरस्कृत्य आत्मनश्चाभिमानिताम् । प्राप्तेऽपक्रमणे राजा तस्थौ गिरिरिवाचलः ॥"},
{"c": "6.88", "n": "13", "i": 31546, "v": "संधाय च शितं बाणं कालाग्निसमतेजसम् । मुमोच परमक्रुद्धस्तस्मिन्घोरे निशाचरे ॥"},
{"c": "6.88", "n": "14", "i": 31547, "v": "तमापतन्तं संप्रेक्ष्य बाणमिन्द्राशनिप्रभम् । लाघवाद्वञ्चयामास महाकायो घटोत्कचः ॥"},
{"c": "6.88", "n": "15", "i": 31548, "v": "भूय एव ननादोग्रः क्रोधसंरक्तलोचनः । त्रासयन्सर्वभूतानि युगान्ते जलदो यथा ॥"},
{"c": "6.88", "n": "16", "i": 31549, "v": "तं श्रुत्वा निनदं घोरं तस्य भीष्मस्य रक्षसः । आचार्यमुपसंगम्य भीष्मः शांतनवोऽब्रवीत् ॥"},
{"c": "6.88", "n": "17", "i": 31550, "v": "यथैष निनदो घोरः श्रूयते राक्षसेरितः । हैडिम्बो युध्यते नूनं राज्ञा दुर्योधनेन ह ॥"},
{"c": "6.88", "n": "18", "i": 31551, "v": "नैष शक्यो हि संग्रामे जेतुं भूतेन केनचित् । तत्र गच्छत भद्रं वो राजानं परिरक्षत ॥"},
{"c": "6.88", "n": "19", "i": 31552, "v": "अभिद्रुतं महाभागं राक्षसेन दुरात्मना । एतद्धि परमं कृत्यं सर्वेषां नः परंतपाः ॥"},
{"c": "6.88", "n": "20", "i": 31553, "v": "पितामहवचः श्रुत्वा त्वरमाणा महारथाः । उत्तमं जवमास्थाय प्रययुर्यत्र कौरवः ॥"},
{"c": "6.88", "n": "21", "i": 31554, "v": "द्रोणश्च सोमदत्तश्च बाह्लिकश्च जयद्रथः । कृपो भूरिश्रवाः शल्यश्चित्रसेनो विविंशतिः ॥"},
{"c": "6.88", "n": "22", "i": 31555, "v": "अश्वत्थामा विकर्णश्च आवन्त्यश्च बृहद्बलः । रथाश्चानेकसाहस्रा ये तेषामनुयायिनः । अभिद्रुतं परीप्सन्तः पुत्रं दुर्योधनं तव ॥"},
{"c": "6.88", "n": "23", "i": 31556, "v": "तदनीकमनाधृष्यं पालितं लोकसत्तमैः । आततायिनमायान्तं प्रेक्ष्य राक्षससत्तमः । नाकम्पत महाबाहुर्मैनाक इव पर्वतः ॥"},
{"c": "6.88", "n": "24", "i": 31557, "v": "प्रगृह्य विपुलं चापं ज्ञातिभिः परिवारितः । शूलमुद्गरहस्तैश्च नानाप्रहरणैरपि ॥"},
{"c": "6.88", "n": "25", "i": 31558, "v": "ततः समभवद्युद्धं तुमुलं लोमहर्षणम् । राक्षसानां च मुख्यस्य दुर्योधनबलस्य च ॥"},
{"c": "6.88", "n": "26", "i": 31559, "v": "धनुषां कूजतां शब्दः सर्वतस्तुमुलोऽभवत् । अश्रूयत महाराज वंशानां दह्यतामिव ॥"},
{"c": "6.88", "n": "27", "i": 31560, "v": "शस्त्राणां पात्यमानानां कवचेषु शरीरिणाम् । शब्दः समभवद्राजन्नद्रीणामिव दीर्यताम् ॥"},
{"c": "6.88", "n": "28", "i": 31561, "v": "वीरबाहुविसृष्टानां तोमराणां विशां पते । रूपमासीद्वियत्स्थानां सर्पाणां सर्पतामिव ॥"},
{"c": "6.88", "n": "29", "i": 31562, "v": "ततः परमसंक्रुद्धो विस्फार्य सुमहद्धनुः । राक्षसेन्द्रो महाबाहुर्विनदन्भैरवं रवम् ॥"},
{"c": "6.88", "n": "30", "i": 31563, "v": "आचार्यस्यार्धचन्द्रेण क्रुद्धश्चिच्छेद कार्मुकम् । सोमदत्तस्य भल्लेन ध्वजमुन्मथ्य चानदत् ॥"},
{"c": "6.88", "n": "31", "i": 31564, "v": "बाह्लिकं च त्रिभिर्बाणैरभ्यविध्यत्स्तनान्तरे । कृपमेकेन विव्याध चित्रसेनं त्रिभिः शरैः ॥"},
{"c": "6.88", "n": "32", "i": 31565, "v": "पूर्णायतविसृष्टेन सम्यक्प्रणिहितेन च । जत्रुदेशे समासाद्य विकर्णं समताडयत् । न्यषीदत्स रथोपस्थे शोणितेन परिप्लुतः ॥"},
{"c": "6.88", "n": "33", "i": 31566, "v": "ततः पुनरमेयात्मा नाराचान्दश पञ्च च । भूरिश्रवसि संक्रुद्धः प्राहिणोद्भरतर्षभ । ते वर्म भित्त्वा तस्याशु प्राविशन्मेदिनीतलम् ॥"},
{"c": "6.88", "n": "34", "i": 31567, "v": "विविंशतेश्च द्रौणेश्च यन्तारौ समताडयत् । तौ पेततू रथोपस्थे रश्मीनुत्सृज्य वाजिनाम् ॥"},
{"c": "6.88", "n": "35", "i": 31568, "v": "सिन्धुराज्ञोऽर्धचन्द्रेण वाराहं स्वर्णभूषितम् । उन्ममाथ महाराज द्वितीयेनाच्छिनद्धनुः ॥"},
{"c": "6.88", "n": "36", "i": 31569, "v": "चतुर्भिरथ नाराचैरावन्त्यस्य महात्मनः । जघान चतुरो वाहान्क्रोधसंरक्तलोचनः ॥"},
{"c": "6.88", "n": "37", "i": 31570, "v": "पूर्णायतविसृष्टेन पीतेन निशितेन च । निर्बिभेद महाराज राजपुत्रं बृहद्बलम् । स गाढविद्धो व्यथितो रथोपस्थ उपाविशत् ॥"},
{"c": "6.88", "n": "38", "i": 31571, "v": "भृशं क्रोधेन चाविष्टो रथस्थो राक्षसाधिपः । चिक्षेप निशितांस्तीक्ष्णाञ्शरानाशीविषोपमान् । बिभिदुस्ते महाराज शल्यं युद्धविशारदम् ॥"},
{"c": "6.89", "t": "संजय उवाच ।"},
{"c": "6.89", "n": "1", "i": 31572, "v": "विमुखीकृत्य तान्सर्वांस्तावकान्युधि राक्षसः । जिघांसुर्भरतश्रेष्ठ दुर्योधनमुपाद्रवत् ॥"},
{"c": "6.89", "n": "2", "i": 31573, "v": "तमापतन्तं संप्रेक्ष्य राजानं प्रति वेगितम् । अभ्यधावञ्जिघांसन्तस्तावका युद्धदुर्मदाः ॥"},
{"c": "6.89", "n": "3", "i": 31574, "v": "तालमात्राणि चापानि विकर्षन्तो महाबलाः । तमेकमभ्यधावन्त नदन्तः सिंहसंघवत् ॥"},
{"c": "6.89", "n": "4", "i": 31575, "v": "अथैनं शरवर्षेण समन्तात्पर्यवारयन् । पर्वतं वारिधाराभिः शरदीव बलाहकाः ॥"},
{"c": "6.89", "n": "5", "i": 31576, "v": "स गाढविद्धो व्यथितस्तोत्त्रार्दित इव द्विपः । उत्पपात तदाकाशं समन्ताद्वैनतेयवत् ॥"},
{"c": "6.89", "n": "6", "i": 31577, "v": "व्यनदत्सुमहानादं जीमूत इव शारदः । दिशः खं प्रदिशश्चैव नादयन्भैरवस्वनः ॥"},
{"c": "6.89", "n": "7", "i": 31578, "v": "राक्षसस्य तु तं शब्दं श्रुत्वा राजा युधिष्ठिरः । उवाच भरतश्रेष्ठो भीमसेनमिदं वचः ॥"},
{"c": "6.89", "n": "8", "i": 31579, "v": "युध्यते राक्षसो नूनं धार्तराष्ट्रैर्महारथैः । यथास्य श्रूयते शब्दो नदतो भैरवं स्वनम् । अतिभारं च पश्यामि तत्र तात समाहितम् ॥"},
{"c": "6.89", "n": "9", "i": 31580, "v": "पितामहश्च संक्रुद्धः पाञ्चालान्हन्तुमुद्यतः । तेषां च रक्षणार्थाय युध्यते फल्गुनः परैः ॥"},
{"c": "6.89", "n": "10", "i": 31581, "v": "एतच्छ्रुत्वा महाबाहो कार्यद्वयमुपस्थितम् । गच्छ रक्षस्व हैडिम्बं संशयं परमं गतम् ॥"},
{"c": "6.89", "n": "11", "i": 31582, "v": "भ्रातुर्वचनमाज्ञाय त्वरमाणो वृकोदरः । प्रययौ सिंहनादेन त्रासयन्सर्वपार्थिवान् । वेगेन महता राजन्पर्वकाले यथोदधिः ॥"},
{"c": "6.89", "n": "12", "i": 31583, "v": "तमन्वयात्सत्यधृतिः सौचित्तिर्युद्धदुर्मदः । श्रेणिमान्वसुदानश्च पुत्रः काश्यस्य चाभिभूः ॥"},
{"c": "6.89", "n": "13", "i": 31584, "v": "अभिमन्युमुखाश्चैव द्रौपदेया महारथाः । क्षत्रदेवश्च विक्रान्तः क्षत्रधर्मा तथैव च ॥"},
{"c": "6.89", "n": "14", "i": 31585, "v": "अनूपाधिपतिश्चैव नीलः स्वबलमास्थितः । महता रथवंशेन हैडिम्बं पर्यवारयन् ॥"},
{"c": "6.89", "n": "15", "i": 31586, "v": "कुञ्जरैश्च सदा मत्तैः षट्सहस्रैः प्रहारिभिः । अभ्यरक्षन्त सहिता राक्षसेन्द्रं घटोत्कचम् ॥"},
{"c": "6.89", "n": "16", "i": 31587, "v": "सिंहनादेन महता नेमिघोषेण चैव हि । खुरशब्दनिनादैश्च कम्पयन्तो वसुंधराम् ॥"},
{"c": "6.89", "n": "17", "i": 31588, "v": "तेषामापततां श्रुत्वा शब्दं तं तावकं बलम् । भीमसेनभयोद्विग्नं विवर्णवदनं तथा । परिवृत्तं महाराज परित्यज्य घटोत्कचम् ॥"},
{"c": "6.89", "n": "18", "i": 31589, "v": "ततः प्रववृते युद्धं तत्र तत्र महात्मनाम् । तावकानां परेषां च संग्रामेष्वनिवर्तिनाम् ॥"},
{"c": "6.89", "n": "19", "i": 31590, "v": "नानारूपाणि शस्त्राणि विसृजन्तो महारथाः । अन्योन्यमभिधावन्तः संप्रहारं प्रचक्रिरे । व्यतिषक्तं महारौद्रं युद्धं भीरुभयावहम् ॥"},
{"c": "6.89", "n": "20", "i": 31591, "v": "हया गजैः समाजग्मुः पादाता रथिभिः सह । अन्योन्यं समरे राजन्प्रार्थयाना महद्यशः ॥"},
{"c": "6.89", "n": "21", "i": 31592, "v": "सहसा चाभवत्तीव्रं संनिपातान्महद्रजः । रथाश्वगजपत्तीनां पदनेमिसमुद्धतम् ॥"},
{"c": "6.89", "n": "22", "i": 31593, "v": "धूम्रारुणं रजस्तीव्रं रणभूमिं समावृणोत् । नैव स्वे न परे राजन्समजानन्परस्परम् ॥"},
{"c": "6.89", "n": "23", "i": 31594, "v": "पिता पुत्रं न जानीते पुत्रो वा पितरं तथा । निर्मर्यादे तथा भूते वैशसे लोमहर्षणे ॥"},
{"c": "6.89", "n": "24", "i": 31595, "v": "शस्त्राणां भरतश्रेष्ठ मनुष्याणां च गर्जताम् । सुमहानभवच्छब्दो वंशानामिव दह्यताम् ॥"},
{"c": "6.89", "n": "25", "i": 31596, "v": "गजवाजिमनुष्याणां शोणितान्त्रतरङ्गिणी । प्रावर्तत नदी तत्र केशशैवलशाद्वला ॥"},
{"c": "6.89", "n": "26", "i": 31597, "v": "नराणां चैव कायेभ्यः शिरसां पततां रणे । शुश्रुवे सुमहाञ्शब्दः पततामश्मनामिव ॥"},
{"c": "6.89", "n": "27", "i": 31598, "v": "विशिरस्कैर्मनुष्यैश्च छिन्नगात्रैश्च वारणैः । अश्वैः संभिन्नदेहैश्च संकीर्णाभूद्वसुंधरा ॥"},
{"c": "6.89", "n": "28", "i": 31599, "v": "नानाविधानि शस्त्राणि विसृजन्तो महारथाः । अन्योन्यमभिधावन्तः संप्रहारं प्रचक्रिरे ॥"},
{"c": "6.89", "n": "29", "i": 31600, "v": "हया हयान्समासाद्य प्रेषिता हयसादिभिः । समाहत्य रणेऽन्योन्यं निपेतुर्गतजीविताः ॥"},
{"c": "6.89", "n": "30", "i": 31601, "v": "नरा नरान्समासाद्य क्रोधरक्तेक्षणा भृशम् । उरांस्युरोभिरन्योन्यं समाश्लिष्य निजघ्निरे ॥"},
{"c": "6.89", "n": "31", "i": 31602, "v": "प्रेषिताश्च महामात्रैर्वारणाः परवारणाः । अभिघ्नन्ति विषाणाग्रैर्वारणानेव संयुगे ॥"},
{"c": "6.89", "n": "32", "i": 31603, "v": "ते जातरुधिरापीडाः पताकाभिरलंकृताः । संसक्ताः प्रत्यदृश्यन्त मेघा इव सविद्युतः ॥"},
{"c": "6.89", "n": "33", "i": 31604, "v": "केचिद्भिन्ना विषाणाग्रैर्भिन्नकुम्भाश्च तोमरैः । विनदन्तोऽभ्यधावन्त गर्जन्तो जलदा इव ॥"},
{"c": "6.89", "n": "34", "i": 31605, "v": "केचिद्धस्तैर्द्विधा छिन्नैश्छिन्नगात्रास्तथापरे । निपेतुस्तुमुले तस्मिंश्छिन्नपक्षा इवाद्रयः ॥"},
{"c": "6.89", "n": "35", "i": 31606, "v": "पार्श्वैस्तु दारितैरन्ये वारणैर्वरवारणाः । मुमुचुः शोणितं भूरि धातूनिव महीधराः ॥"},
{"c": "6.89", "n": "36", "i": 31607, "v": "नाराचाभिहतास्त्वन्ये तथा विद्धाश्च तोमरैः । हतारोहा व्यदृश्यन्त विशृङ्गा इव पर्वताः ॥"},
{"c": "6.89", "n": "37", "i": 31608, "v": "केचित्क्रोधसमाविष्टा मदान्धा निरवग्रहाः । रथान्हयान्पदातांश्च ममृदुः शतशो रणे ॥"},
{"c": "6.89", "n": "38", "i": 31609, "v": "तथा हया हयारोहैस्ताडिताः प्रासतोमरैः । तेन तेनाभ्यवर्तन्त कुर्वन्तो व्याकुला दिशः ॥"},
{"c": "6.89", "n": "39", "i": 31610, "v": "रथिनो रथिभिः सार्धं कुलपुत्रास्तनुत्यजः । परां शक्तिं समास्थाय चक्रुः कर्माण्यभीतवत् ॥"},
{"c": "6.89", "n": "40", "i": 31611, "v": "स्वयंवर इवामर्दे प्रजह्रुरितरेतरम् । प्रार्थयाना यशो राजन्स्वर्गं वा युद्धशालिनः ॥"},
{"c": "6.89", "n": "41", "i": 31612, "v": "तस्मिंस्तथा वर्तमाने संग्रामे लोमहर्षणे । धार्तराष्ट्रं महत्सैन्यं प्रायशो विमुखीकृतम् ॥"},
{"c": "6.90", "t": "संजय उवाच ।"},
{"c": "6.90", "n": "1", "i": 31613, "v": "स्वसैन्यं निहतं दृष्ट्वा राजा दुर्योधनः स्वयम् । अभ्यधावत संक्रुद्धो भीमसेनमरिंदमम् ॥"},
{"c": "6.90", "n": "2", "i": 31614, "v": "प्रगृह्य सुमहच्चापमिन्द्राशनिसमस्वनम् । महता शरवर्षेण पाण्डवं समवाकिरत् ॥"},
{"c": "6.90", "n": "3", "i": 31615, "v": "अर्धचन्द्रं च संधाय सुतीक्ष्णं लोमवाहिनम् । भीमसेनस्य चिच्छेद चापं क्रोधसमन्वितः ॥"},
{"c": "6.90", "n": "4", "i": 31616, "v": "तदन्तरं च संप्रेक्ष्य त्वरमाणो महारथः । संदधे निशितं बाणं गिरीणामपि दारणम् । तेनोरसि महाबाहुर्भीमसेनमताडयत् ॥"},
{"c": "6.90", "n": "5", "i": 31617, "v": "स गाढविद्धो व्यथितः सृक्किणी परिसंलिहन् । समाललम्बे तेजस्वी ध्वजं हेमपरिष्कृतम् ॥"},
{"c": "6.90", "n": "6", "i": 31618, "v": "तथा विमनसं दृष्ट्वा भीमसेनं घटोत्कचः । क्रोधेनाभिप्रजज्वाल दिधक्षन्निव पावकः ॥"},
{"c": "6.90", "n": "7", "i": 31619, "v": "अभिमन्युमुखाश्चैव पाण्डवानां महारथाः । समभ्यधावन्क्रोशन्तो राजानं जातसंभ्रमाः ॥"},
{"c": "6.90", "n": "8", "i": 31620, "v": "संप्रेक्ष्य तानापततः संक्रुद्धाञ्जातसंभ्रमान् । भारद्वाजोऽब्रवीद्वाक्यं तावकानां महारथान् ॥"},
{"c": "6.90", "n": "9", "i": 31621, "v": "क्षिप्रं गच्छत भद्रं वो राजानं परिरक्षत । संशयं परमं प्राप्तं मज्जन्तं व्यसनार्णवे ॥"},
{"c": "6.90", "n": "10", "i": 31622, "v": "एते क्रुद्धा महेष्वासाः पाण्डवानां महारथाः । भीमसेनं पुरस्कृत्य दुर्योधनमुपद्रुताः ॥"},
{"c": "6.90", "n": "11", "i": 31623, "v": "नानाविधानि शस्त्राणि विसृजन्तो जये रताः । नदन्तो भैरवान्नादांस्त्रासयन्तश्च भूमिमाम् ॥"},
{"c": "6.90", "n": "12", "i": 31624, "v": "तदाचार्यवचः श्रुत्वा सोमदत्तपुरोगमाः । तावकाः समवर्तन्त पाण्डवानामनीकिनीम् ॥"},
{"c": "6.90", "n": "13", "i": 31625, "v": "कृपो भूरिश्रवाः शल्यो द्रोणपुत्रो विविंशतिः । चित्रसेनो विकर्णश्च सैन्धवोऽथ बृहद्बलः । आवन्त्यौ च महेष्वासौ कौरवं पर्यवारयन् ॥"},
{"c": "6.90", "n": "14", "i": 31626, "v": "ते विंशतिपदं गत्वा संप्रहारं प्रचक्रिरे । पाण्डवा धार्तराष्ट्राश्च परस्परजिघांसवः ॥"},
{"c": "6.90", "n": "15", "i": 31627, "v": "एवमुक्त्वा महाबाहुर्महद्विस्फार्य कार्मुकम् । भारद्वाजस्ततो भीमं षड्विंशत्या समार्पयत् ॥"},
{"c": "6.90", "n": "16", "i": 31628, "v": "भूयश्चैनं महाबाहुः शरैः शीघ्रमवाकिरत् । पर्वतं वारिधाराभिः शरदीव बलाहकः ॥"},
{"c": "6.90", "n": "17", "i": 31629, "v": "तं प्रत्यविध्यद्दशभिर्भीमसेनः शिलीमुखैः । त्वरमाणो महेष्वासः सव्ये पार्श्वे महाबलः ॥"},
{"c": "6.90", "n": "18", "i": 31630, "v": "स गाढविद्धो व्यथितो वयोवृद्धश्च भारत । प्रनष्टसंज्ञः सहसा रथोपस्थ उपाविशत् ॥"},
{"c": "6.90", "n": "19", "i": 31631, "v": "गुरुं प्रव्यथितं दृष्ट्वा राजा दुर्योधनः स्वयम् । द्रौणायनिश्च संक्रुद्धौ भीमसेनमभिद्रुतौ ॥"},
{"c": "6.90", "n": "20", "i": 31632, "v": "तावापतन्तौ संप्रेक्ष्य कालान्तकयमोपमौ । भीमसेनो महाबाहुर्गदामादाय सत्वरः ॥"},
{"c": "6.90", "n": "21", "i": 31633, "v": "अवप्लुत्य रथात्तूर्णं तस्थौ गिरिरिवाचलः । समुद्यम्य गदां गुर्वीं यमदण्डोपमां रणे ॥"},
{"c": "6.90", "n": "22", "i": 31634, "v": "तमुद्यतगदं दृष्ट्वा कैलासमिव शृङ्गिणम् । कौरवो द्रोणपुत्रश्च सहितावभ्यधावताम् ॥"},
{"c": "6.90", "n": "23", "i": 31635, "v": "तावापतन्तौ सहितौ त्वरितौ बलिनां वरौ । अभ्यधावत वेगेन त्वरमाणो वृकोदरः ॥"},
{"c": "6.90", "n": "24", "i": 31636, "v": "तमापतन्तं संप्रेक्ष्य संक्रुद्धं भीमदर्शनम् । समभ्यधावंस्त्वरिताः कौरवाणां महारथाः ॥"},
{"c": "6.90", "n": "25", "i": 31637, "v": "भारद्वाजमुखाः सर्वे भीमसेनजिघांसया । नानाविधानि शस्त्राणि भीमस्योरस्यपातयन् । सहिताः पाण्डवं सर्वे पीडयन्तः समन्ततः ॥"},
{"c": "6.90", "n": "26", "i": 31638, "v": "तं दृष्ट्वा संशयं प्राप्तं पीड्यमानं महारथम् । अभिमन्युप्रभृतयः पाण्डवानां महारथाः । अभ्यधावन्परीप्सन्तः प्राणांस्त्यक्त्वा सुदुस्त्यजान् ॥"},
{"c": "6.90", "n": "27", "i": 31639, "v": "अनूपाधिपतिः शूरो भीमस्य दयितः सखा । नीलो नीलाम्बुदप्रख्यः संक्रुद्धो द्रौणिमभ्ययात् । स्पर्धते हि महेष्वासो नित्यं द्रोणसुतेन यः ॥"},
{"c": "6.90", "n": "28", "i": 31640, "v": "स विस्फार्य महच्चापं द्रौणिं विव्याध पत्रिणा । यथा शक्रो महाराज पुरा विव्याध दानवम् ॥"},
{"c": "6.90", "n": "29", "i": 31641, "v": "विप्रचित्तिं दुराधर्षं देवतानां भयंकरम् । येन लोकत्रयं क्रोधात्त्रासितं स्वेन तेजसा ॥"},
{"c": "6.90", "n": "30", "i": 31642, "v": "तथा नीलेन निर्भिन्नः सुमुखेन पतत्रिणा । संजातरुधिरोत्पीडो द्रौणिः क्रोधसमन्वितः ॥"},
{"c": "6.90", "n": "31", "i": 31643, "v": "स विस्फार्य धनुश्चित्रमिन्द्राशनिसमस्वनम् । दध्रे नीलविनाशाय मतिं मतिमतां वरः ॥"},
{"c": "6.90", "n": "32", "i": 31644, "v": "ततः संधाय विमलान्भल्लान्कर्मारपायितान् । जघान चतुरो वाहान्पातयामास च ध्वजम् ॥"},
{"c": "6.90", "n": "33", "i": 31645, "v": "सप्तमेन च भल्लेन नीलं विव्याध वक्षसि । स गाढविद्धो व्यथितो रथोपस्थ उपाविशत् ॥"},
{"c": "6.90", "n": "34", "i": 31646, "v": "मोहितं वीक्ष्य राजानं नीलमभ्रचयोपमम् । घटोत्कचोऽपि संक्रुद्धो भ्रातृभिः परिवारितः ॥"},
{"c": "6.90", "n": "35", "i": 31647, "v": "अभिदुद्राव वेगेन द्रौणिमाहवशोभिनम् । तथेतरे अभ्यधावन्राक्षसा युद्धदुर्मदाः ॥"},
{"c": "6.90", "n": "36", "i": 31648, "v": "तमापतन्तं संप्रेक्ष्य राक्षसं घोरदर्शनम् । अभ्यधावत तेजस्वी भारद्वाजात्मजस्त्वरन् ॥"},
{"c": "6.90", "n": "37", "i": 31649, "v": "निजघान च संक्रुद्धो राक्षसान्भीमदर्शनान् । येऽभवन्नग्रतः क्रुद्धा राक्षसस्य पुरःसराः ॥"},
{"c": "6.90", "n": "38", "i": 31650, "v": "विमुखांश्चैव तान्दृष्ट्वा द्रौणिचापच्युतैः शरैः । अक्रुध्यत महाकायो भैमसेनिर्घटोत्कचः ॥"},
{"c": "6.90", "n": "39", "i": 31651, "v": "प्रादुश्चक्रे महामायां घोररूपां सुदारुणाम् । मोहयन्समरे द्रौणिं मायावी राक्षसाधिपः ॥"},
{"c": "6.90", "n": "40", "i": 31652, "v": "ततस्ते तावकाः सर्वे मायया विमुखीकृताः । अन्योन्यं समपश्यन्त निकृत्तान्मेदिनीतले । विचेष्टमानान्कृपणाञ्शोणितेन समुक्षितान् ॥"},
{"c": "6.90", "n": "41", "i": 31653, "v": "द्रोणं दुर्योधनं शल्यमश्वत्थामानमेव च । प्रायशश्च महेष्वासा ये प्रधानाश्च कौरवाः ॥"},
{"c": "6.90", "n": "42", "i": 31654, "v": "विध्वस्ता रथिनः सर्वे गजाश्च विनिपातिताः । हयाश्च सहयारोहा विनिकृत्ताः सहस्रशः ॥"},
{"c": "6.90", "n": "43", "i": 31655, "v": "तद्दृष्ट्वा तावकं सैन्यं विद्रुतं शिबिरं प्रति । मम प्राक्रोशतो राजंस्तथा देवव्रतस्य च ॥"},
{"c": "6.90", "n": "44", "i": 31656, "v": "युध्यध्वं मा पलायध्वं मायैषा राक्षसी रणे । घटोत्कचप्रयुक्तेति नातिष्ठन्त विमोहिताः । नैव ते श्रद्दधुर्भीता वदतोरावयोर्वचः ॥"},
{"c": "6.90", "n": "45", "i": 31657, "v": "तांश्च प्रद्रवतो दृष्ट्वा जयं प्राप्ताश्च पाण्डवाः । घटोत्कचेन सहिताः सिंहनादान्प्रचक्रिरे । शङ्खदुन्दुभिघोषाश्च समन्तात्सस्वनुर्भृशम् ॥"},
{"c": "6.90", "n": "46", "i": 31658, "v": "एवं तव बलं सर्वं हैडिम्बेन दुरात्मना । सूर्यास्तमनवेलायां प्रभग्नं विद्रुतं दिशः ॥"},
{"c": "6.91", "t": "संजय उवाच ।"},
{"c": "6.91", "n": "1", "i": 31659, "v": "तस्मिन्महति संक्रन्दे राजा दुर्योधनस्तदा । गाङ्गेयमुपसंगम्य विनयेनाभिवाद्य च ॥"},
{"c": "6.91", "n": "2", "i": 31660, "v": "तस्य सर्वं यथावृत्तमाख्यातुमुपचक्रमे । घटोत्कचस्य विजयमात्मनश्च पराजयम् ॥"},
{"c": "6.91", "n": "3", "i": 31661, "v": "कथयामास दुर्धर्षो विनिःश्वस्य पुनः पुनः । अब्रवीच्च तदा राजन्भीष्मं कुरुपितामहम् ॥"},
{"c": "6.91", "n": "4", "i": 31662, "v": "भवन्तं समुपाश्रित्य वासुदेवं यथा परैः । पाण्डवैर्विग्रहो घोरः समारब्धो मया प्रभो ॥"},
{"c": "6.91", "n": "5", "i": 31663, "v": "एकादश समाख्याता अक्षौहिण्यश्च या मम । निदेशे तव तिष्ठन्ति मया सार्धं परंतप ॥"},
{"c": "6.91", "n": "6", "i": 31664, "v": "सोऽहं भरतशार्दूल भीमसेनपुरोगमैः । घटोत्कचं समाश्रित्य पाण्डवैर्युधि निर्जितः ॥"},
{"c": "6.91", "n": "7", "i": 31665, "v": "तन्मे दहति गात्राणि शुष्कवृक्षमिवानलः । तदिच्छामि महाभाग त्वत्प्रसादात्परंतप ॥"},
{"c": "6.91", "n": "8", "i": 31666, "v": "राक्षसापसदं हन्तुं स्वयमेव पितामह । त्वां समाश्रित्य दुर्धर्षं तन्मे कर्तुं त्वमर्हसि ॥"},
{"c": "6.91", "n": "9", "i": 31667, "v": "एतच्छ्रुत्वा तु वचनं राज्ञो भरतसत्तम । दुर्योधनमिदं वाक्यं भीष्मः शांतनवोऽब्रवीत् ॥"},
{"c": "6.91", "n": "10", "i": 31668, "v": "शृणु राजन्मम वचो यत्त्वा वक्ष्यामि कौरव । यथा त्वया महाराज वर्तितव्यं परंतप ॥"},
{"c": "6.91", "n": "11", "i": 31669, "v": "आत्मा रक्ष्यो रणे तात सर्वावस्थास्वरिंदम । धर्मराजेन संग्रामस्त्वया कार्यः सदानघ ॥"},
{"c": "6.91", "n": "12", "i": 31670, "v": "अर्जुनेन यमाभ्यां वा भीमसेनेन वा पुनः । राजधर्मं पुरस्कृत्य राजा राजानमृच्छति ॥"},
{"c": "6.91", "n": "13", "i": 31671, "v": "अहं द्रोणः कृपो द्रौणिः कृतवर्मा च सात्वतः । शल्यश्च सौमदत्तिश्च विकर्णश्च महारथः ॥"},
{"c": "6.91", "n": "14", "i": 31672, "v": "तव च भ्रातरः शूरा दुःशासनपुरोगमाः । त्वदर्थं प्रतियोत्स्यामो राक्षसं तं महाबलम् ॥"},
{"c": "6.91", "n": "15", "i": 31673, "v": "तस्मिन्रौद्रे राक्षसेन्द्रे यदि ते हृच्छयो महान् । अयं वा गच्छतु रणे तस्य युद्धाय दुर्मतेः । भगदत्तो महीपालः पुरंदरसमो युधि ॥"},
{"c": "6.91", "n": "16", "i": 31674, "v": "एतावदुक्त्वा राजानं भगदत्तमथाब्रवीत् । समक्षं पार्थिवेन्द्रस्य वाक्यं वाक्यविशारदः ॥"},
{"c": "6.91", "n": "17", "i": 31675, "v": "गच्छ शीघ्रं महाराज हैडिम्बं युद्धदुर्मदम् । वारयस्व रणे यत्तो मिषतां सर्वधन्विनाम् । राक्षसं क्रूरकर्माणं यथेन्द्रस्तारकं पुरा ॥"},
{"c": "6.91", "n": "18", "i": 31676, "v": "तव दिव्यानि चास्त्राणि विक्रमश्च परंतप । समागमश्च बहुभिः पुराभूदसुरैः सह ॥"},
{"c": "6.91", "n": "19", "i": 31677, "v": "त्वं तस्य राजशार्दूल प्रतियोद्धा महाहवे । स्वबलेन वृतो राजञ्जहि राक्षसपुंगवम् ॥"},
{"c": "6.91", "n": "20", "i": 31678, "v": "एतच्छ्रुत्वा तु वचनं भीष्मस्य पृतनापतेः । प्रययौ सिंहनादेन परानभिमुखो द्रुतम् ॥"},
{"c": "6.91", "n": "21", "i": 31679, "v": "तमाद्रवन्तं संप्रेक्ष्य गर्जन्तमिव तोयदम् । अभ्यवर्तन्त संक्रुद्धाः पाण्डवानां महारथाः ॥"},
{"c": "6.91", "n": "22", "i": 31680, "v": "भीमसेनोऽभिमन्युश्च राक्षसश्च घटोत्कचः । द्रौपदेयाः सत्यधृतिः क्षत्रदेवश्च मारिष ॥"},
{"c": "6.91", "n": "23", "i": 31681, "v": "चेदिपो वसुदानश्च दशार्णाधिपतिस्तथा । सुप्रतीकेन तांश्चापि भगदत्तोऽप्युपाद्रवत् ॥"},
{"c": "6.91", "n": "24", "i": 31682, "v": "ततः समभवद्युद्धं घोररूपं भयानकम् । पाण्डूनां भगदत्तेन यमराष्ट्रविवर्धनम् ॥"},
{"c": "6.91", "n": "25", "i": 31683, "v": "प्रमुक्ता रथिभिर्बाणा भीमवेगाः सुतेजनाः । ते निपेतुर्महाराज नागेषु च रथेषु च ॥"},
{"c": "6.91", "n": "26", "i": 31684, "v": "प्रभिन्नाश्च महानागा विनीता हस्तिसादिभिः । परस्परं समासाद्य संनिपेतुरभीतवत् ॥"},
{"c": "6.91", "n": "27", "i": 31685, "v": "मदान्धा रोषसंरब्धा विषाणाग्रैर्महाहवे । बिभिदुर्दन्तमुसलैः समासाद्य परस्परम् ॥"},
{"c": "6.91", "n": "28", "i": 31686, "v": "हयाश्च चामरापीडाः प्रासपाणिभिरास्थिताः । चोदिताः सादिभिः क्षिप्रं निपेतुरितरेतरम् ॥"},
{"c": "6.91", "n": "29", "i": 31687, "v": "पादाताश्च पदात्योघैस्ताडिताः शक्तितोमरैः । न्यपतन्त तदा भूमौ शतशोऽथ सहस्रशः ॥"},
{"c": "6.91", "n": "30", "i": 31688, "v": "रथिनश्च तथा राजन्कर्णिनालीकसायकैः । निहत्य समरे वीरान्सिंहनादान्विनेदिरे ॥"},
{"c": "6.91", "n": "31", "i": 31689, "v": "तस्मिंस्तथा वर्तमाने संग्रामे लोमहर्षणे । भगदत्तो महेष्वासो भीमसेनमथाद्रवत् ॥"},
{"c": "6.91", "n": "32", "i": 31690, "v": "कुञ्जरेण प्रभिन्नेन सप्तधा स्रवता मदम् । पर्वतेन यथा तोयं स्रवमाणेन सर्वतः ॥"},
{"c": "6.91", "n": "33", "i": 31691, "v": "किरञ्शरसहस्राणि सुप्रतीकशिरोगतः । ऐरावतस्थो मघवान्वारिधारा इवानघ ॥"},
{"c": "6.91", "n": "34", "i": 31692, "v": "स भीमं शरधाराभिस्ताडयामास पार्थिवः । पर्वतं वारिधाराभिः प्रावृषीव बलाहकः ॥"},
{"c": "6.91", "n": "35", "i": 31693, "v": "भीमसेनस्तु संक्रुद्धः पादरक्षान्परःशतान् । निजघान महेष्वासः संक्रुद्धः शरवृष्टिभिः ॥"},
{"c": "6.91", "n": "36", "i": 31694, "v": "तान्दृष्ट्वा निहतान्क्रुद्धो भगदत्तः प्रतापवान् । चोदयामास नागेन्द्रं भीमसेनरथं प्रति ॥"},
{"c": "6.91", "n": "37", "i": 31695, "v": "स नागः प्रेषितस्तेन बाणो ज्याचोदितो यथा । अभ्यधावत वेगेन भीमसेनमरिंदमम् ॥"},
{"c": "6.91", "n": "38", "i": 31696, "v": "तमापतन्तं संप्रेक्ष्य पाण्डवानां महारथाः । अभ्यवर्तन्त वेगेन भीमसेनपुरोगमाः ॥"},
{"c": "6.91", "n": "39", "i": 31697, "v": "केकयाश्चाभिमन्युश्च द्रौपदेयाश्च सर्वशः । दशार्णाधिपतिः शूरः क्षत्रदेवश्च मारिष । चेदिपश्चित्रकेतुश्च संक्रुद्धाः सर्व एव ते ॥"},
{"c": "6.91", "n": "40", "i": 31698, "v": "उत्तमास्त्राणि दिव्यानि दर्शयन्तो महाबलाः । तमेकं कुञ्जरं क्रुद्धाः समन्तात्पर्यवारयन् ॥"},
{"c": "6.91", "n": "41", "i": 31699, "v": "स विद्धो बहुभिर्बाणैर्व्यरोचत महाद्विपः । संजातरुधिरोत्पीडो धातुचित्र इवाद्रिराट् ॥"},
{"c": "6.91", "n": "42", "i": 31700, "v": "दशार्णाधिपतिश्चापि गजं भूमिधरोपमम् । समास्थितोऽभिदुद्राव भगदत्तस्य वारणम् ॥"},
{"c": "6.91", "n": "43", "i": 31701, "v": "तमापतन्तं समरे गजं गजपतिः स च । दधार सुप्रतीकोऽपि वेलेव मकरालयम् ॥"},
{"c": "6.91", "n": "44", "i": 31702, "v": "वारितं प्रेक्ष्य नागेन्द्रं दशार्णस्य महात्मनः । साधु साध्विति सैन्यानि पाण्डवेयान्यपूजयन् ॥"},
{"c": "6.91", "n": "45", "i": 31703, "v": "ततः प्राग्ज्योतिषः क्रुद्धस्तोमरान्वै चतुर्दश । प्राहिणोत्तस्य नागस्य प्रमुखे नृपसत्तम ॥"},
{"c": "6.91", "n": "46", "i": 31704, "v": "तस्य वर्म मुखत्राणं शातकुम्भपरिष्कृतम् । विदार्य प्राविशन्क्षिप्रं वल्मीकमिव पन्नगाः ॥"},
{"c": "6.91", "n": "47", "i": 31705, "v": "स गाढविद्धो व्यथितो नागो भरतसत्तम । उपावृत्तमदः क्षिप्रं स न्यवर्तत वेगतः ॥"},
{"c": "6.91", "n": "48", "i": 31706, "v": "प्रदुद्राव च वेगेन प्रणदन्भैरवं स्वनम् । स मर्दमानः स्वबलं वायुर्वृक्षानिवौजसा ॥"},
{"c": "6.91", "n": "49", "i": 31707, "v": "तस्मिन्पराजिते नागे पाण्डवानां महारथाः । सिंहनादं विनद्योच्चैर्युद्धायैवोपतस्थिरे ॥"},
{"c": "6.91", "n": "50", "i": 31708, "v": "ततो भीमं पुरस्कृत्य भगदत्तमुपाद्रवन् । किरन्तो विविधान्बाणाञ्शस्त्राणि विविधानि च ॥"},
{"c": "6.91", "n": "51", "i": 31709, "v": "तेषामापततां राजन्संक्रुद्धानाममर्षिणाम् । श्रुत्वा स निनदं घोरममर्षाद्गतसाध्वसः । भगदत्तो महेष्वासः स्वनागं प्रत्यचोदयत् ॥"},
{"c": "6.91", "n": "52", "i": 31710, "v": "अङ्कुशाङ्गुष्ठनुदितः स गजप्रवरो युधि । तस्मिन्क्षणे समभवत्संवर्तक इवानलः ॥"},
{"c": "6.91", "n": "53", "i": 31711, "v": "रथसंघांस्तथा नागान्हयांश्च सह सादिभिः । पादातांश्च सुसंक्रुद्धः शतशोऽथ सहस्रशः । अमृद्नात्समरे राजन्संप्रधावंस्ततस्ततः ॥"},
{"c": "6.91", "n": "54", "i": 31712, "v": "तेन संलोड्यमानं तु पाण्डूनां तद्बलं महत् । संचुकोच महाराज चर्मेवाग्नौ समाहितम् ॥"},
{"c": "6.91", "n": "55", "i": 31713, "v": "भग्नं तु स्वबलं दृष्ट्वा भगदत्तेन धीमता । घटोत्कचोऽथ संक्रुद्धो भगदत्तमुपाद्रवत् ॥"},
{"c": "6.91", "n": "56", "i": 31714, "v": "विकटः पुरुषो राजन्दीप्तास्यो दीप्तलोचनः । रूपं विभीषणं कृत्वा रोषेण प्रज्वलन्निव ॥"},
{"c": "6.91", "n": "57", "i": 31715, "v": "जग्राह विपुलं शूलं गिरीणामपि दारणम् । नागं जिघांसुः सहसा चिक्षेप च महाबलः । सविष्फुलिङ्गज्वालाभिः समन्तात्परिवेष्टितम् ॥"},
{"c": "6.91", "n": "58", "i": 31716, "v": "तमापतन्तं सहसा दृष्ट्वा ज्वालाकुलं रणे । चिक्षेप रुचिरं तीक्ष्णमर्धचन्द्रं स पार्थिवः । चिच्छेद सुमहच्छूलं तेन बाणेन वेगवत् ॥"},
{"c": "6.91", "n": "59", "i": 31717, "v": "निपपात द्विधा छिन्नं शूलं हेमपरिष्कृतम् । महाशनिर्यथा भ्रष्टा शक्रमुक्ता नभोगता ॥"},
{"c": "6.91", "n": "60", "i": 31718, "v": "शूलं निपतितं दृष्ट्वा द्विधा कृत्तं स पार्थिवः । रुक्मदण्डां महाशक्तिं जग्राहाग्निशिखोपमाम् । चिक्षेप तां राक्षसस्य तिष्ठ तिष्ठेति चाब्रवीत् ॥"},
{"c": "6.91", "n": "61", "i": 31719, "v": "तामापतन्तीं संप्रेक्ष्य वियत्स्थामशनीमिव । उत्पत्य राक्षसस्तूर्णं जग्राह च ननाद च ॥"},
{"c": "6.91", "n": "62", "i": 31720, "v": "बभञ्ज चैनां त्वरितो जानुन्यारोप्य भारत । पश्यतः पार्थिवेन्द्रस्य तदद्भुतमिवाभवत् ॥"},
{"c": "6.91", "n": "63", "i": 31721, "v": "तदवेक्ष्य कृतं कर्म राक्षसेन बलीयसा । दिवि देवाः सगन्धर्वा मुनयश्चापि विस्मिताः ॥"},
{"c": "6.91", "n": "64", "i": 31722, "v": "पाण्डवाश्च महेष्वासा भीमसेनपुरोगमाः । साधु साध्विति नादेन पृथिवीमनुनादयन् ॥"},
{"c": "6.91", "n": "65", "i": 31723, "v": "तं तु श्रुत्वा महानादं प्रहृष्टानां महात्मनाम् । नामृष्यत महेष्वासो भगदत्तः प्रतापवान् ॥"},
{"c": "6.91", "n": "66", "i": 31724, "v": "स विस्फार्य महच्चापमिन्द्राशनिसमस्वनम् । अभिदुद्राव वेगेन पाण्डवानां महारथान् । विसृजन्विमलांस्तीक्ष्णान्नाराचाञ्ज्वलनप्रभान् ॥"},
{"c": "6.91", "n": "67", "i": 31725, "v": "भीममेकेन विव्याध राक्षसं नवभिः शरैः । अभिमन्युं त्रिभिश्चैव केकयान्पञ्चभिस्तथा ॥"},
{"c": "6.91", "n": "68", "i": 31726, "v": "पूर्णायतविसृष्टेन स्वर्णपुङ्खेन पत्रिणा । बिभेद दक्षिणं बाहुं क्षत्रदेवस्य चाहवे । पपात सहसा तस्य सशरं धनुरुत्तमम् ॥"},
{"c": "6.91", "n": "69", "i": 31727, "v": "द्रौपदेयांस्ततः पञ्च पञ्चभिः समताडयत् । भीमसेनस्य च क्रोधान्निजघान तुरंगमान् ॥"},
{"c": "6.91", "n": "70", "i": 31728, "v": "ध्वजं केसरिणं चास्य चिच्छेद विशिखैस्त्रिभिः । निर्बिभेद त्रिभिश्चान्यैः सारथिं चास्य पत्रिभिः ॥"},
{"c": "6.91", "n": "71", "i": 31729, "v": "स गाढविद्धो व्यथितो रथोपस्थ उपाविशत् । विशोको भरतश्रेष्ठ भगदत्तेन संयुगे ॥"},
{"c": "6.91", "n": "72", "i": 31730, "v": "ततो भीमो महाराज विरथो रथिनां वरः । गदां प्रगृह्य वेगेन प्रचस्कन्द महारथात् ॥"},
{"c": "6.91", "n": "73", "i": 31731, "v": "तमुद्यतगदं दृष्ट्वा सशृङ्गमिव पर्वतम् । तावकानां भयं घोरं समपद्यत भारत ॥"},
{"c": "6.91", "n": "74", "i": 31732, "v": "एतस्मिन्नेव काले तु पाण्डवः कृष्णसारथिः । आजगाम महाराज निघ्नञ्शत्रून्सहस्रशः ॥"},
{"c": "6.91", "n": "75", "i": 31733, "v": "यत्र तौ पुरुषव्याघ्रौ पितापुत्रौ परंतपौ । प्राग्ज्योतिषेण संसक्तौ भीमसेनघटोत्कचौ ॥"},
{"c": "6.91", "n": "76", "i": 31734, "v": "दृष्ट्वा तु पाण्डवो राजन्युध्यमानान्महारथान् । त्वरितो भरतश्रेष्ठ तत्रायाद्विकिरञ्शरान् ॥"},
{"c": "6.91", "n": "77", "i": 31735, "v": "ततो दुर्योधनो राजा त्वरमाणो महारथः । सेनामचोदयत्क्षिप्रं रथनागाश्वसंकुलाम् ॥"},
{"c": "6.91", "n": "78", "i": 31736, "v": "तामापतन्तीं सहसा कौरवाणां महाचमूम् । अभिदुद्राव वेगेन पाण्डवः श्वेतवाहनः ॥"},
{"c": "6.91", "n": "79", "i": 31737, "v": "भगदत्तोऽपि समरे तेन नागेन भारत । विमृद्नन्पाण्डवबलं युधिष्ठिरमुपाद्रवत् ॥"},
{"c": "6.91", "n": "80", "i": 31738, "v": "तदासीत्तुमुलं युद्धं भगदत्तस्य मारिष । पाञ्चालैः सृञ्जयैश्चैव केकयैश्चोद्यतायुधैः ॥"},
{"c": "6.91", "n": "81", "i": 31739, "v": "भीमसेनोऽपि समरे तावुभौ केशवार्जुनौ । आश्रावयद्यथावृत्तमिरावद्वधमुत्तमम् ॥"},
{"c": "6.92", "t": "संजय उवाच ।"},
{"c": "6.92", "n": "1", "i": 31740, "v": "पुत्रं तु निहतं श्रुत्वा इरावन्तं धनंजयः । दुःखेन महताविष्टो निःश्वसन्पन्नगो यथा ॥"},
{"c": "6.92", "n": "2", "i": 31741, "v": "अब्रवीत्समरे राजन्वासुदेवमिदं वचः । इदं नूनं महाप्राज्ञो विदुरो दृष्टवान्पुरा ॥"},
{"c": "6.92", "n": "3", "i": 31742, "v": "कुरूणां पाण्डवानां च क्षयं घोरं महामतिः । ततो निवारयितवान्धृतराष्ट्रं जनेश्वरम् ॥"},
{"c": "6.92", "n": "4", "i": 31743, "v": "अवध्या बहवो वीराः संग्रामे मधुसूदन । निहताः कौरवैः संख्ये तथास्माभिश्च ते हताः ॥"},
{"c": "6.92", "n": "5", "i": 31744, "v": "अर्थहेतोर्नरश्रेष्ठ क्रियते कर्म कुत्सितम् । धिगर्थान्यत्कृते ह्येवं क्रियते ज्ञातिसंक्षयः ॥"},
{"c": "6.92", "n": "6", "i": 31745, "v": "अधनस्य मृतं श्रेयो न च ज्ञातिवधाद्धनम् । किं नु प्राप्स्यामहे कृष्ण हत्वा ज्ञातीन्समागतान् ॥"},
{"c": "6.92", "n": "7", "i": 31746, "v": "दुर्योधनापराधेन शकुनेः सौबलस्य च । क्षत्रिया निधनं यान्ति कर्णदुर्मन्त्रितेन च ॥"},
{"c": "6.92", "n": "8", "i": 31747, "v": "इदानीं च विजानामि सुकृतं मधुसूदन । कृतं राज्ञा महाबाहो याचता स्म सुयोधनम् । राज्यार्धं पञ्च वा ग्रामान्नाकार्षीत्स च दुर्मतिः ॥"},
{"c": "6.92", "n": "9", "i": 31748, "v": "दृष्ट्वा हि क्षत्रियाञ्शूराञ्शयानान्धरणीतले । निन्दामि भृशमात्मानं धिगस्तु क्षत्रजीविकाम् ॥"},
{"c": "6.92", "n": "10", "i": 31749, "v": "अशक्तमिति मामेते ज्ञास्यन्ति क्षत्रिया रणे । युद्धं ममैभिरुचितं ज्ञातिभिर्मधुसूदन ॥"},
{"c": "6.92", "n": "11", "i": 31750, "v": "संचोदय हयान्क्षिप्रं धार्तराष्ट्रचमूं प्रति । प्रतरिष्ये महापारं भुजाभ्यां समरोदधिम् । नायं क्लीबयितुं कालो विद्यते माधव क्वचित् ॥"},
{"c": "6.92", "n": "12", "i": 31751, "v": "एवमुक्तस्तु पार्थेन केशवः परवीरहा । चोदयामास तानश्वान्पाण्डुरान्वातरंहसः ॥"},
{"c": "6.92", "n": "13", "i": 31752, "v": "अथ शब्दो महानासीत्तव सैन्यस्य भारत । मारुतोद्धूतवेगस्य सागरस्येव पर्वणि ॥"},
{"c": "6.92", "n": "14", "i": 31753, "v": "अपराह्णे महाराज संग्रामः समपद्यत । पर्जन्यसमनिर्घोषो भीष्मस्य सह पाण्डवैः ॥"},
{"c": "6.92", "n": "15", "i": 31754, "v": "ततो राजंस्तव सुता भीमसेनमुपाद्रवन् । परिवार्य रणे द्रोणं वसवो वासवं यथा ॥"},
{"c": "6.92", "n": "16", "i": 31755, "v": "ततः शांतनवो भीष्मः कृपश्च रथिनां वरः । भगदत्तः सुशर्मा च धनंजयमुपाद्रवन् ॥"},
{"c": "6.92", "n": "17", "i": 31756, "v": "हार्दिक्यो बाह्लिकश्चैव सात्यकिं समभिद्रुतौ । अम्बष्ठकस्तु नृपतिरभिमन्युमवारयत् ॥"},
{"c": "6.92", "n": "18", "i": 31757, "v": "शेषास्त्वन्ये महाराज शेषानेव महारथान् । ततः प्रववृते युद्धं घोररूपं भयावहम् ॥"},
{"c": "6.92", "n": "19", "i": 31758, "v": "भीमसेनस्तु संप्रेक्ष्य पुत्रांस्तव जनेश्वर । प्रजज्वाल रणे क्रुद्धो हविषा हव्यवाडिव ॥"},
{"c": "6.92", "n": "20", "i": 31759, "v": "पुत्रास्तु तव कौन्तेयं छादयां चक्रिरे शरैः । प्रावृषीव महाराज जलदाः पर्वतं यथा ॥"},
{"c": "6.92", "n": "21", "i": 31760, "v": "स च्छाद्यमानो बहुधा पुत्रैस्तव विशां पते । सृक्किणी विलिहन्वीरः शार्दूल इव दर्पितः ॥"},
{"c": "6.92", "n": "22", "i": 31761, "v": "व्यूढोरस्कं ततो भीमः पातयामास पार्थिव । क्षुरप्रेण सुतीक्ष्णेन सोऽभवद्गतजीवितः ॥"},
{"c": "6.92", "n": "23", "i": 31762, "v": "अपरेण तु भल्लेन पीतेन निशितेन च । अपातयत्कुण्डलिनं सिंहः क्षुद्रमृगं यथा ॥"},
{"c": "6.92", "n": "24", "i": 31763, "v": "ततः सुनिशितान्पीतान्समादत्त शिलीमुखान् । स सप्त त्वरया युक्तः पुत्रांस्ते प्राप्य मारिष ॥"},
{"c": "6.92", "n": "25", "i": 31764, "v": "प्रेषिता भीमसेनेन शरास्ते दृढधन्वना । अपातयन्त पुत्रांस्ते रथेभ्यः सुमहारथान् ॥"},
{"c": "6.92", "n": "26", "i": 31765, "v": "अनाधृष्टिं कुण्डभेदं वैराटं दीर्घलोचनम् । दीर्घबाहुं सुबाहुं च तथैव कनकध्वजम् ॥"},
{"c": "6.92", "n": "27", "i": 31766, "v": "प्रपतन्त स्म ते वीरा विरेजुर्भरतर्षभ । वसन्ते पुष्पशबलाश्चूताः प्रपतिता इव ॥"},
{"c": "6.92", "n": "28", "i": 31767, "v": "ततः प्रदुद्रुवुः शेषाः पुत्रास्तव विशां पते । तं कालमिव मन्यन्तो भीमसेनं महाबलम् ॥"},
{"c": "6.92", "n": "29", "i": 31768, "v": "द्रोणस्तु समरे वीरं निर्दहन्तं सुतांस्तव । यथाद्रिं वारिधाराभिः समन्ताद्व्यकिरच्छरैः ॥"},
{"c": "6.92", "n": "30", "i": 31769, "v": "तत्राद्भुतमपश्याम कुन्तीपुत्रस्य पौरुषम् । द्रोणेन वार्यमाणोऽपि निजघ्ने यत्सुतांस्तव ॥"},
{"c": "6.92", "n": "31", "i": 31770, "v": "यथा हि गोवृषो वर्षं संधारयति खात्पतत् । भीमस्तथा द्रोणमुक्तं शरवर्षमदीधरत् ॥"},
{"c": "6.92", "n": "32", "i": 31771, "v": "अद्भुतं च महाराज तत्र चक्रे वृकोदरः । यत्पुत्रांस्तेऽवधीत्संख्ये द्रोणं चैव न्ययोधयत् ॥"},
{"c": "6.92", "n": "33", "i": 31772, "v": "पुत्रेषु तव वीरेषु चिक्रीडार्जुनपूर्वजः । मृगेष्विव महाराज चरन्व्याघ्रो महाबलः ॥"},
{"c": "6.92", "n": "34", "i": 31773, "v": "यथा वा पशुमध्यस्थो द्रावयेत पशून्वृकः । वृकोदरस्तव सुतांस्तथा व्यद्रावयद्रणे ॥"},
{"c": "6.92", "n": "35", "i": 31774, "v": "गाङ्गेयो भगदत्तश्च गौतमश्च महारथः । पाण्डवं रभसं युद्धे वारयामासुरर्जुनम् ॥"},
{"c": "6.92", "n": "36", "i": 31775, "v": "अस्त्रैरस्त्राणि संवार्य तेषां सोऽतिरथो रणे । प्रवीरांस्तव सैन्येषु प्रेषयामास मृत्यवे ॥"},
{"c": "6.92", "n": "37", "i": 31776, "v": "अभिमन्युश्च राजानमम्बष्ठं लोकविश्रुतम् । विरथं रथिनां श्रेष्ठं कारयामास सायकैः ॥"},
{"c": "6.92", "n": "38", "i": 31777, "v": "विरथो वध्यमानः स सौभद्रेण यशस्विना । अवप्लुत्य रथात्तूर्णं सव्रीडो मनुजाधिपः ॥"},
{"c": "6.92", "n": "39", "i": 31778, "v": "असिं चिक्षेप समरे सौभद्रस्य महात्मनः । आरुरोह रथं चैव हार्दिक्यस्य महात्मनः ॥"},
{"c": "6.92", "n": "40", "i": 31779, "v": "आपतन्तं तु निस्त्रिंशं युद्धमार्गविशारदः । लाघवाद्व्यंसयामास सौभद्रः परवीरहा ॥"},
{"c": "6.92", "n": "41", "i": 31780, "v": "व्यंसितं वीक्ष्य निस्त्रिंशं सौभद्रेण रणे तदा । साधु साध्विति सैन्यानां प्रणादोऽभूद्विशां पते ॥"},
{"c": "6.92", "n": "42", "i": 31781, "v": "धृष्टद्युम्नमुखास्त्वन्ये तव सैन्यमयोधयन् । तथैव तावकाः सर्वे पाण्डुसैन्यमयोधयन् ॥"},
{"c": "6.92", "n": "43", "i": 31782, "v": "तत्राक्रन्दो महानासीत्तव तेषां च भारत । निघ्नतां भृशमन्योन्यं कुर्वतां कर्म दुष्करम् ॥"},
{"c": "6.92", "n": "44", "i": 31783, "v": "अन्योन्यं हि रणे शूराः केशेष्वाक्षिप्य मारिष । नखैर्दन्तैरयुध्यन्त मुष्टिभिर्जानुभिस्तथा ॥"},
{"c": "6.92", "n": "45", "i": 31784, "v": "बाहुभिश्च तलैश्चैव निस्त्रिंशैश्च सुसंशितैः । विवरं प्राप्य चान्योन्यमनयन्यमसादनम् ॥"},
{"c": "6.92", "n": "46", "i": 31785, "v": "न्यहनच्च पिता पुत्रं पुत्रश्च पितरं रणे । व्याकुलीकृतसंकल्पा युयुधुस्तत्र मानवाः ॥"},
{"c": "6.92", "n": "47", "i": 31786, "v": "रणे चारूणि चापानि हेमपृष्ठानि भारत । हतानामपविद्धानि कलापाश्च महाधनाः ॥"},
{"c": "6.92", "n": "48", "i": 31787, "v": "जातरूपमयैः पुङ्खै राजतैश्च शिताः शराः । तैलधौता व्यराजन्त निर्मुक्तभुजगोपमाः ॥"},
{"c": "6.92", "n": "49", "i": 31788, "v": "हस्तिदन्तत्सरून्खड्गाञ्जातरूपपरिष्कृतान् । चर्माणि चापविद्धानि रुक्मपृष्ठानि धन्विनाम् ॥"},
{"c": "6.92", "n": "50", "i": 31789, "v": "सुवर्णविकृतप्रासान्पट्टिशान्हेमभूषितान् । जातरूपमयाश्चर्ष्टीः शक्त्यश्च कनकोज्ज्वलाः ॥"},
{"c": "6.92", "n": "51", "i": 31790, "v": "अपकृत्ताश्च पतिता मुसलानि गुरूणि च । परिघान्पट्टिशांश्चैव भिण्डिपालांश्च मारिष ॥"},
{"c": "6.92", "n": "52", "i": 31791, "v": "पतितांस्तोमरांश्चापि चित्रा हेमपरिष्कृताः । कुथाश्च बहुधाकाराश्चामरव्यजनानि च ॥"},
{"c": "6.92", "n": "53", "i": 31792, "v": "नानाविधानि शस्त्राणि विसृज्य पतिता नराः । जीवन्त इव दृश्यन्ते गतसत्त्वा महारथाः ॥"},
{"c": "6.92", "n": "54", "i": 31793, "v": "गदाविमथितैर्गात्रैर्मुसलैर्भिन्नमस्तकाः । गजवाजिरथक्षुण्णाः शेरते स्म नराः क्षितौ ॥"},
{"c": "6.92", "n": "55", "i": 31794, "v": "तथैवाश्वनृनागानां शरीरैराबभौ तदा । संछन्ना वसुधा राजन्पर्वतैरिव सर्वतः ॥"},
{"c": "6.92", "n": "56", "i": 31795, "v": "समरे पतितैश्चैव शक्त्यृष्टिशरतोमरैः । निस्त्रिंशैः पट्टिशैः प्रासैरयस्कुन्तैः परश्वधैः ॥"},
{"c": "6.92", "n": "57", "i": 31796, "v": "परिघैर्भिण्डिपालैश्च शतघ्नीभिस्तथैव च । शरीरैः शस्त्रभिन्नैश्च समास्तीर्यत मेदिनी ॥"},
{"c": "6.92", "n": "58", "i": 31797, "v": "निःशब्दैरल्पशब्दैश्च शोणितौघपरिप्लुतैः । गतासुभिरमित्रघ्न विबभौ संवृता मही ॥"},
{"c": "6.92", "n": "59", "i": 31798, "v": "सतलत्रैः सकेयूरैर्बाहुभिश्चन्दनोक्षितैः । हस्तिहस्तोपमैश्छिन्नैरूरुभिश्च तरस्विनाम् ॥"},
{"c": "6.92", "n": "60", "i": 31799, "v": "बद्धचूडामणिधरैः शिरोभिश्च सकुण्डलैः । पतितैर्वृषभाक्षाणां बभौ भारत मेदिनी ॥"},
{"c": "6.92", "n": "61", "i": 31800, "v": "कवचैः शोणितादिग्धैर्विप्रकीर्णैश्च काञ्चनैः । रराज सुभृशं भूमिः शान्तार्चिभिरिवानलैः ॥"},
{"c": "6.92", "n": "62", "i": 31801, "v": "विप्रविद्धैः कलापैश्च पतितैश्च शरासनैः । विप्रकीर्णैः शरैश्चापि रुक्मपुङ्खैः समन्ततः ॥"},
{"c": "6.92", "n": "63", "i": 31802, "v": "रथैश्च बहुभिर्भग्नैः किङ्किणीजालमालिभिः । वाजिभिश्च हतैः कीर्णैः स्रस्तजिह्वैः सशोणितैः ॥"},
{"c": "6.92", "n": "64", "i": 31803, "v": "अनुकर्षैः पताकाभिरुपासङ्गैर्ध्वजैरपि । प्रवीराणां महाशङ्खैर्विप्रकीर्णैश्च पाण्डुरैः ॥"},
{"c": "6.92", "n": "65", "i": 31804, "v": "स्रस्तहस्तैश्च मातङ्गैः शयानैर्विबभौ मही । नानारूपैरलंकारैः प्रमदेवाभ्यलंकृता ॥"},
{"c": "6.92", "n": "66", "i": 31805, "v": "दन्तिभिश्चापरैस्तत्र सप्रासैर्गाढवेदनैः । करैः शब्दं विमुञ्चद्भिः शीकरं च मुहुर्मुहुः । विबभौ तद्रणस्थानं धम्यमानैरिवाचलैः ॥"},
{"c": "6.92", "n": "67", "i": 31806, "v": "नानारागैः कम्बलैश्च परिस्तोमैश्च दन्तिनाम् । वैडूर्यमणिदण्डैश्च पतितैरङ्कुशैः शुभैः ॥"},
{"c": "6.92", "n": "68", "i": 31807, "v": "घण्टाभिश्च गजेन्द्राणां पतिताभिः समन्ततः । विघाटितविचित्राभिः कुथाभी राङ्कवैस्तथा ॥"},
{"c": "6.92", "n": "69", "i": 31808, "v": "ग्रैवेयैश्चित्ररूपैश्च रुक्मकक्ष्याभिरेव च । यन्त्रैश्च बहुधा छिन्नैस्तोमरैश्च सकम्पनैः ॥"},
{"c": "6.92", "n": "70", "i": 31809, "v": "अश्वानां रेणुकपिलै रुक्मच्छन्नैरुरश्छदैः । सादिनां च भुजैश्छिन्नैः पतितैः साङ्गदैस्तथा ॥"},
{"c": "6.92", "n": "71", "i": 31810, "v": "प्रासैश्च विमलैस्तीक्ष्णैर्विमलाभिस्तथर्ष्टिभिः । उष्णीषैश्च तथा छिन्नैः प्रविद्धैश्च ततस्ततः ॥"},
{"c": "6.92", "n": "72", "i": 31811, "v": "विचित्रैरर्धचन्द्रैश्च जातरूपपरिष्कृतैः । अश्वास्तरपरिस्तोमै राङ्कवैर्मृदितैस्तथा ॥"},
{"c": "6.92", "n": "73", "i": 31812, "v": "नरेन्द्रचूडामणिभिर्विचित्रैश्च महाधनैः । छत्रैस्तथापविद्धैश्च चामरव्यजनैरपि ॥"},
{"c": "6.92", "n": "74", "i": 31813, "v": "पद्मेन्दुद्युतिभिश्चैव वदनैश्चारुकुण्डलैः । कॢप्तश्मश्रुभिरत्यर्थं वीराणां समलंकृतैः ॥"},
{"c": "6.92", "n": "75", "i": 31814, "v": "अपविद्धैर्महाराज सुवर्णोज्ज्वलकुण्डलैः । ग्रहनक्षत्रशबला द्यौरिवासीद्वसुंधरा ॥"},
{"c": "6.92", "n": "76", "i": 31815, "v": "एवमेते महासेने मृदिते तत्र भारत । परस्परं समासाद्य तव तेषां च संयुगे ॥"},
{"c": "6.92", "n": "77", "i": 31816, "v": "तेषु श्रान्तेषु भग्नेषु मृदितेषु च भारत । रात्रिः समभवद्घोरा नापश्याम ततो रणम् ॥"},
{"c": "6.92", "n": "78", "i": 31817, "v": "ततोऽवहारं सैन्यानां प्रचक्रुः कुरुपाण्डवाः । घोरे निशामुखे रौद्रे वर्तमाने सुदारुणे ॥"},
{"c": "6.92", "n": "79", "i": 31818, "v": "अवहारं ततः कृत्वा सहिताः कुरुपाण्डवाः । न्यविशन्त यथाकालं गत्वा स्वशिबिरं तदा ॥"},
{"c": "6.93", "t": "संजय उवाच ।"},
{"c": "6.93", "n": "1", "i": 31819, "v": "ततो दुर्योधनो राजा शकुनिश्चापि सौबलः । दुःशासनश्च पुत्रस्ते सूतपुत्रश्च दुर्जयः ॥"},
{"c": "6.93", "n": "2", "i": 31820, "v": "समागम्य महाराज मन्त्रं चक्रूर्विवक्षितम् । कथं पाण्डुसुता युद्धे जेतव्याः सगणा इति ॥"},
{"c": "6.93", "n": "3", "i": 31821, "v": "ततो दुर्योधनो राजा सर्वांस्तानाह मन्त्रिणः । सूतपुत्रं समाभाष्य सौबलं च महाबलम् ॥"},
{"c": "6.93", "n": "4", "i": 31822, "v": "द्रोणो भीष्मः कृपः शल्यः सौमदत्तिश्च संयुगे । न पार्थान्प्रतिबाधन्ते न जाने तत्र कारणम् ॥"},
{"c": "6.93", "n": "5", "i": 31823, "v": "अवध्यमानास्ते चापि क्षपयन्ति बलं मम । सोऽस्मि क्षीणबलः कर्ण क्षीणशस्त्रश्च संयुगे ॥"},
{"c": "6.93", "n": "6", "i": 31824, "v": "निकृतः पाण्डवैः शूरैरवध्यैर्दैवतैरपि । सोऽहं संशयमापन्नः प्रकरिष्ये कथं रणम् ॥"},
{"c": "6.93", "n": "7", "i": 31825, "v": "तमब्रवीन्महाराज सूतपुत्रो नराधिपम् । मा शुचो भरतश्रेष्ठ प्रकरिष्ये प्रियं तव ॥"},
{"c": "6.93", "n": "8", "i": 31826, "v": "भीष्मः शांतनवस्तूर्णमपयातु महारणात् । निवृत्ते युधि गाङ्गेये न्यस्तशस्त्रे च भारत ॥"},
{"c": "6.93", "n": "9", "i": 31827, "v": "अहं पार्थान्हनिष्यामि सहितान्सर्वसोमकैः । पश्यतो युधि भीष्मस्य शपे सत्येन ते नृप ॥"},
{"c": "6.93", "n": "10", "i": 31828, "v": "पाण्डवेषु दयां राजन्सदा भीष्मः करोति वै । अशक्तश्च रणे भीष्मो जेतुमेतान्महारथान् ॥"},
{"c": "6.93", "n": "11", "i": 31829, "v": "अभिमानी रणे भीष्मो नित्यं चापि रणप्रियः । स कथं पाण्डवान्युद्धे जेष्यते तात संगतान् ॥"},
{"c": "6.93", "n": "12", "i": 31830, "v": "स त्वं शीघ्रमितो गत्वा भीष्मस्य शिबिरं प्रति । अनुमान्य रणे भीष्मं शस्त्रं न्यासय भारत ॥"},
{"c": "6.93", "n": "13", "i": 31831, "v": "न्यस्तशस्त्रे ततो भीष्मे निहतान्पश्य पाण्डवान् । मयैकेन रणे राजन्ससुहृद्गणबान्धवान् ॥"},
{"c": "6.93", "n": "14", "i": 31832, "v": "एवमुक्तस्तु कर्णेन पुत्रो दुर्योधनस्तव । अब्रवीद्भ्रातरं तत्र दुःशासनमिदं वचः ॥"},
{"c": "6.93", "n": "15", "i": 31833, "v": "अनुयात्रं यथा सज्जं सर्वं भवति सर्वतः । दुःशासन तथा क्षिप्रं सर्वमेवोपपादय ॥"},
{"c": "6.93", "n": "16", "i": 31834, "v": "एवमुक्त्वा ततो राजन्कर्णमाह जनेश्वरः । अनुमान्य रणे भीष्ममितोऽहं द्विपदां वरम् ॥"},
{"c": "6.93", "n": "17", "i": 31835, "v": "आगमिष्ये ततः क्षिप्रं त्वत्सकाशमरिंदम । ततस्त्वं पुरुषव्याघ्र प्रकरिष्यसि संयुगम् ॥"},
{"c": "6.93", "n": "18", "i": 31836, "v": "निष्पपात ततस्तूर्णं पुत्रस्तव विशां पते । सहितो भ्रातृभिः सर्वैर्देवैरिव शतक्रतुः ॥"},
{"c": "6.93", "n": "19", "i": 31837, "v": "ततस्तं नृपशार्दूलं शार्दूलसमविक्रमम् । आरोहयद्धयं तूर्णं भ्राता दुःशासनस्तदा ॥"},
{"c": "6.93", "n": "20", "i": 31838, "v": "अङ्गदी बद्धमुकुटो हस्ताभरणवान्नृपः । धार्तराष्ट्रो महाराज विबभौ स महेन्द्रवत् ॥"},
{"c": "6.93", "n": "21", "i": 31839, "v": "भाण्डीपुष्पनिकाशेन तपनीयनिभेन च । अनुलिप्तः परार्ध्येन चन्दनेन सुगन्धिना ॥"},
{"c": "6.93", "n": "22", "i": 31840, "v": "अरजोम्बरसंवीतः सिंहखेलगतिर्नृपः । शुशुभे विमलार्चिष्मञ्शरदीव दिवाकरः ॥"},
{"c": "6.93", "n": "23", "i": 31841, "v": "तं प्रयान्तं नरव्याघ्रं भीष्मस्य शिबिरं प्रति । अनुजग्मुर्महेष्वासाः सर्वलोकस्य धन्विनः । भ्रातरश्च महेष्वासास्त्रिदशा इव वासवम् ॥"},
{"c": "6.93", "n": "24", "i": 31842, "v": "हयानन्ये समारुह्य गजानन्ये च भारत । रथैरन्ये नरश्रेष्ठाः परिवव्रुः समन्ततः ॥"},
{"c": "6.93", "n": "25", "i": 31843, "v": "आत्तशस्त्राश्च सुहृदो रक्षणार्थं महीपतेः । प्रादुर्बभूवुः सहिताः शक्रस्येवामरा दिवि ॥"},
{"c": "6.93", "n": "26", "i": 31844, "v": "संपूज्यमानः कुरुभिः कौरवाणां महारथः । प्रययौ सदनं राजन्गाङ्गेयस्य यशस्विनः । अन्वीयमानः सहितैः सोदरैः सर्वतो नृपः ॥"},
{"c": "6.93", "n": "27", "i": 31845, "v": "दक्षिणं दक्षिणः काले संभृत्य स्वभुजं तदा । हस्तिहस्तोपमं शैक्षं सर्वशत्रुनिबर्हणम् ॥"},
{"c": "6.93", "n": "28", "i": 31846, "v": "प्रगृह्णन्नञ्जलीन्नॄणामुद्यतान्सर्वतोदिशम् । शुश्राव मधुरा वाचो नानादेशनिवासिनाम् ॥"},
{"c": "6.93", "n": "29", "i": 31847, "v": "संस्तूयमानः सूतैश्च मागधैश्च महायशाः । पूजयानश्च तान्सर्वान्सर्वलोकेश्वरेश्वरः ॥"},
{"c": "6.93", "n": "30", "i": 31848, "v": "प्रदीपैः काञ्चनैस्तत्र गन्धतैलावसेचनैः । परिवव्रुर्महात्मानं प्रज्वलद्भिः समन्ततः ॥"},
{"c": "6.93", "n": "31", "i": 31849, "v": "स तैः परिवृतो राजा प्रदीपैः काञ्चनैः शुभैः । शुशुभे चन्द्रमा युक्तो दीप्तैरिव महाग्रहैः ॥"},
{"c": "6.93", "n": "32", "i": 31850, "v": "कञ्चुकोष्णीषिणस्तत्र वेत्रझर्झरपाणयः । प्रोत्सारयन्तः शनकैस्तं जनं सर्वतोदिशम् ॥"},
{"c": "6.93", "n": "33", "i": 31851, "v": "संप्राप्य तु ततो राजा भीष्मस्य सदनं शुभम् । अवतीर्य हयाच्चापि भीष्मं प्राप्य जनेश्वरः ॥"},
{"c": "6.93", "n": "34", "i": 31852, "v": "अभिवाद्य ततो भीष्मं निषण्णः परमासने । काञ्चने सर्वतोभद्रे स्पर्ध्यास्तरणसंवृते । उवाच प्राञ्जलिर्भीष्मं बाष्पकण्ठोऽश्रुलोचनः ॥"},
{"c": "6.93", "n": "35", "i": 31853, "v": "त्वां वयं समुपाश्रित्य संयुगे शत्रुसूदन । उत्सहेम रणे जेतुं सेन्द्रानपि सुरासुरान् ॥"},
{"c": "6.93", "n": "36", "i": 31854, "v": "किमु पाण्डुसुतान्वीरान्ससुहृद्गणबान्धवान् । तस्मादर्हसि गाङ्गेय कृपां कर्तुं मयि प्रभो । जहि पाण्डुसुतान्वीरान्महेन्द्र इव दानवान् ॥"},
{"c": "6.93", "n": "37", "i": 31855, "v": "पूर्वमुक्तं महाबाहो निहनिष्यामि सोमकान् । पाञ्चालान्पाण्डवैः सार्धं करूषांश्चेति भारत ॥"},
{"c": "6.93", "n": "38", "i": 31856, "v": "तद्वचः सत्यमेवास्तु जहि पार्थान्समागतान् । सोमकांश्च महेष्वासान्सत्यवाग्भव भारत ॥"},
{"c": "6.93", "n": "39", "i": 31857, "v": "दयया यदि वा राजन्द्वेष्यभावान्मम प्रभो । मन्दभाग्यतया वापि मम रक्षसि पाण्डवान् ॥"},
{"c": "6.93", "n": "40", "i": 31858, "v": "अनुजानीहि समरे कर्णमाहवशोभिनम् । स जेष्यति रणे पार्थान्ससुहृद्गणबान्धवान् ॥"},
{"c": "6.93", "n": "41", "i": 31859, "v": "एतावदुक्त्वा नृपतिः पुत्रो दुर्योधनस्तव । नोवाच वचनं किंचिद्भीष्मं भीमपराक्रमम् ॥"},
{"c": "6.94", "t": "संजय उवाच ।"},
{"c": "6.94", "n": "1", "i": 31860, "v": "वाक्शल्यैस्तव पुत्रेण सोऽतिविद्धः पितामहः । दुःखेन महताविष्टो नोवाचाप्रियमण्वपि ॥"},
{"c": "6.94", "n": "2", "i": 31861, "v": "स ध्यात्वा सुचिरं कालं दुःखरोषसमन्वितः । श्वसमानो यथा नागः प्रणुन्नो वै शलाकया ॥"},
{"c": "6.94", "n": "3", "i": 31862, "v": "उद्वृत्य चक्षुषी कोपान्निर्दहन्निव भारत । सदेवासुरगन्धर्वं लोकं लोकविदां वरः । अब्रवीत्तव पुत्रं तु सामपूर्वमिदं वचः ॥"},
{"c": "6.94", "n": "4", "i": 31863, "v": "किं नु दुर्योधनैवं मां वाक्शल्यैरुपविध्यसि । घटमानं यथाशक्ति कुर्वाणं च तव प्रियम् । जुह्वानं समरे प्राणांस्तवैव हितकाम्यया ॥"},
{"c": "6.94", "n": "5", "i": 31864, "v": "यदा तु पाण्डवः शूरः खाण्डवेऽग्निमतर्पयत् । पराजित्य रणे शक्रं पर्याप्तं तन्निदर्शनम् ॥"},
{"c": "6.94", "n": "6", "i": 31865, "v": "यदा च त्वां महाबाहो गन्धर्वैर्हृतमोजसा । अमोचयत्पाण्डुसुतः पर्याप्तं तन्निदर्शनम् ॥"},
{"c": "6.94", "n": "7", "i": 31866, "v": "द्रवमाणेषु शूरेषु सोदरेषु तथाभिभो । सूतपुत्रे च राधेये पर्याप्तं तन्निदर्शनम् ॥"},
{"c": "6.94", "n": "8", "i": 31867, "v": "यच्च नः सहितान्सर्वान्विराटनगरे तदा । एक एव समुद्यातः पर्याप्तं तन्निदर्शनम् ॥"},
{"c": "6.94", "n": "9", "i": 31868, "v": "द्रोणं च युधि संरब्धं मां च निर्जित्य संयुगे । कर्णं च त्वां च द्रौणिं च कृपं च सुमहारथम् । वासांसि स समादत्त पर्याप्तं तन्निदर्शनम् ॥"},
{"c": "6.94", "n": "10", "i": 31869, "v": "निवातकवचान्युद्धे वासवेनापि दुर्जयान् । जितवान्समरे पार्थः पर्याप्तं तन्निदर्शनम् ॥"},
{"c": "6.94", "n": "11", "i": 31870, "v": "को हि शक्तो रणे जेतुं पाण्डवं रभसं रणे । त्वं तु मोहान्न जानीषे वाच्यावाच्यं सुयोधन ॥"},
{"c": "6.94", "n": "12", "i": 31871, "v": "मुमूर्षुर्हि नरः सर्वान्वृक्षान्पश्यति काञ्चनान् । तथा त्वमपि गान्धारे विपरीतानि पश्यसि ॥"},
{"c": "6.94", "n": "13", "i": 31872, "v": "स्वयं वैरं महत्कृत्वा पाण्डवैः सहसृञ्जयैः । युध्यस्व तानद्य रणे पश्यामः पुरुषो भव ॥"},
{"c": "6.94", "n": "14", "i": 31873, "v": "अहं तु सोमकान्सर्वान्सपाञ्चालान्समागतान् । निहनिष्ये नरव्याघ्र वर्जयित्वा शिखण्डिनम् ॥"},
{"c": "6.94", "n": "15", "i": 31874, "v": "तैर्वाहं निहतः संख्ये गमिष्ये यमसादनम् । तान्वा निहत्य संग्रामे प्रीतिं दास्यामि वै तव ॥"},
{"c": "6.94", "n": "16", "i": 31875, "v": "पूर्वं हि स्त्री समुत्पन्ना शिखण्डी राजवेश्मनि । वरदानात्पुमाञ्जातः सैषा वै स्त्री शिखण्डिनी ॥"},
{"c": "6.94", "n": "17", "i": 31876, "v": "तामहं न हनिष्यामि प्राणत्यागेऽपि भारत । यासौ प्राङ्निर्मिता धात्रा सैषा वै स्त्री शिखण्डिनी ॥"},
{"c": "6.94", "n": "18", "i": 31877, "v": "सुखं स्वपिहि गान्धारे श्वोऽस्मि कर्ता महारणम् । यज्जनाः कथयिष्यन्ति यावत्स्थास्यति मेदिनी ॥"},
{"c": "6.94", "n": "19", "i": 31878, "v": "एवमुक्तस्तव सुतो निर्जगाम जनेश्वर । अभिवाद्य गुरुं मूर्ध्ना प्रययौ स्वं निवेशनम् ॥"},
{"c": "6.94", "n": "20", "i": 31879, "v": "आगम्य तु ततो राजा विसृज्य च महाजनम् । प्रविवेश ततस्तूर्णं क्षयं शत्रुक्षयंकरः । प्रविष्टः स निशां तां च गमयामास पार्थिवः ॥"},
{"c": "6.95", "t": "संजय उवाच ।"},
{"c": "6.95", "n": "1", "i": 31880, "v": "प्रभातायां तु शर्वर्यां प्रातरुत्थाय वै नृपः । राज्ञः समाज्ञापयत सेनां योजयतेति ह । अद्य भीष्मो रणे क्रुद्धो निहनिष्यति सोमकान् ॥"},
{"c": "6.95", "n": "2", "i": 31881, "v": "दुर्योधनस्य तच्छ्रुत्वा रात्रौ विलपितं बहु । मन्यमानः स तं राजन्प्रत्यादेशमिवात्मनः ॥"},
{"c": "6.95", "n": "3", "i": 31882, "v": "निर्वेदं परमं गत्वा विनिन्द्य परवाच्यताम् । दीर्घं दध्यौ शांतनवो योद्धुकामोऽर्जुनं रणे ॥"},
{"c": "6.95", "n": "4", "i": 31883, "v": "इङ्गितेन तु तज्ज्ञात्वा गाङ्गेयेन विचिन्तितम् । दुर्योधनो महाराज दुःशासनमचोदयत् ॥"},
{"c": "6.95", "n": "5", "i": 31884, "v": "दुःशासन रथास्तूर्णं युज्यन्तां भीष्मरक्षिणः । द्वात्रिंशत्त्वमनीकानि सर्वाण्येवाभिचोदय ॥"},
{"c": "6.95", "n": "6", "i": 31885, "v": "इदं हि समनुप्राप्तं वर्षपूगाभिचिन्तितम् । पाण्डवानां ससैन्यानां वधो राज्यस्य चागमः ॥"},
{"c": "6.95", "n": "7", "i": 31886, "v": "तत्र कार्यमहं मन्ये भीष्मस्यैवाभिरक्षणम् । स नो गुप्तः सुखाय स्याद्धन्यात्पार्थांश्च संयुगे ॥"},
{"c": "6.95", "n": "8", "i": 31887, "v": "अब्रवीच्च विशुद्धात्मा नाहं हन्यां शिखण्डिनम् । स्त्रीपूर्वको ह्यसौ जातस्तस्माद्वर्ज्यो रणे मया ॥"},
{"c": "6.95", "n": "9", "i": 31888, "v": "लोकस्तद्वेद यदहं पितुः प्रियचिकीर्षया । राज्यं स्फीतं महाबाहो स्त्रियश्च त्यक्तवान्पुरा ॥"},
{"c": "6.95", "n": "10", "i": 31889, "v": "नैव चाहं स्त्रियं जातु न स्त्रीपूर्वं कथंचन । हन्यां युधि नरश्रेष्ठ सत्यमेतद्ब्रवीमि ते ॥"},
{"c": "6.95", "n": "11", "i": 31890, "v": "अयं स्त्रीपूर्वको राजञ्शिखण्डी यदि ते श्रुतः । उद्योगे कथितं यत्तत्तथा जाता शिखण्डिनी ॥"},
{"c": "6.95", "n": "12", "i": 31891, "v": "कन्या भूत्वा पुमाञ्जातः स च योत्स्यति भारत । तस्याहं प्रमुखे बाणान्न मुञ्चेयं कथंचन ॥"},
{"c": "6.95", "n": "13", "i": 31892, "v": "युद्धे तु क्षत्रियांस्तात पाण्डवानां जयैषिणः । सर्वानन्यान्हनिष्यामि संप्राप्तान्बाणगोचरान् ॥"},
{"c": "6.95", "n": "14", "i": 31893, "v": "एवं मां भरतश्रेष्ठो गाङ्गेयः प्राह शास्त्रवित् । तत्र सर्वात्मना मन्ये भीष्मस्यैवाभिपालनम् ॥"},
{"c": "6.95", "n": "15", "i": 31894, "v": "अरक्ष्यमाणं हि वृको हन्यात्सिंहं महावने । मा वृकेणेव शार्दूलं घातयेम शिखण्डिना ॥"},
{"c": "6.95", "n": "16", "i": 31895, "v": "मातुलः शकुनिः शल्यः कृपो द्रोणो विविंशतिः । यत्ता रक्षन्तु गाङ्गेयं तस्मिन्गुप्ते ध्रुवो जयः ॥"},
{"c": "6.95", "n": "17", "i": 31896, "v": "एतच्छ्रुत्वा तु राजानो दुर्योधनवचस्तदा । सर्वतो रथवंशेन गाङ्गेयं पर्यवारयन् ॥"},
{"c": "6.95", "n": "18", "i": 31897, "v": "पुत्राश्च तव गाङ्गेयं परिवार्य ययुर्मुदा । कम्पयन्तो भुवं द्यां च क्षोभयन्तश्च पाण्डवान् ॥"},
{"c": "6.95", "n": "19", "i": 31898, "v": "तै रथैश्च सुसंयुक्तैर्दन्तिभिश्च महारथाः । परिवार्य रणे भीष्मं दंशिताः समवस्थिताः ॥"},
{"c": "6.95", "n": "20", "i": 31899, "v": "यथा देवासुरे युद्धे त्रिदशा वज्रधारिणम् । सर्वे ते स्म व्यतिष्ठन्त रक्षन्तस्तं महारथम् ॥"},
{"c": "6.95", "n": "21", "i": 31900, "v": "ततो दुर्योधनो राजा पुनर्भ्रातरमब्रवीत् । सव्यं चक्रं युधामन्युरुत्तमौजाश्च दक्षिणम् । गोप्तारावर्जुनस्यैतावर्जुनोऽपि शिखण्डिनः ॥"},
{"c": "6.95", "n": "22", "i": 31901, "v": "स रक्ष्यमाणः पार्थेन तथास्माभिर्विवर्जितः । यथा भीष्मं न नो हन्याद्दुःशासन तथा कुरु ॥"},
{"c": "6.95", "n": "23", "i": 31902, "v": "भ्रातुस्तद्वचनं श्रुत्वा पुत्रो दुःशासनस्तव । भीष्मं प्रमुखतः कृत्वा प्रययौ सेनया सह ॥"},
{"c": "6.95", "n": "24", "i": 31903, "v": "भीष्मं तु रथवंशेन दृष्ट्वा तमभिसंवृतम् । अर्जुनो रथिनां श्रेष्ठो धृष्टद्युम्नमुवाच ह ॥"},
{"c": "6.95", "n": "25", "i": 31904, "v": "शिखण्डिनं नरव्याघ्र भीष्मस्य प्रमुखेऽनघ । स्थापयस्वाद्य पाञ्चाल्य तस्य गोप्ताहमप्युत ॥"},
{"c": "6.95", "n": "26", "i": 31905, "v": "ततः शांतनवो भीष्मो निर्ययौ सेनया सह । व्यूहं चाव्यूहत महत्सर्वतोभद्रमाहवे ॥"},
{"c": "6.95", "n": "27", "i": 31906, "v": "कृपश्च कृतवर्मा च शैब्यश्चैव महारथः । शकुनिः सैन्धवश्चैव काम्बोजश्च सुदक्षिणः ॥"},
{"c": "6.95", "n": "28", "i": 31907, "v": "भीष्मेण सहिताः सर्वे पुत्रैश्च तव भारत । अग्रतः सर्वसैन्यानां व्यूहस्य प्रमुखे स्थिताः ॥"},
{"c": "6.95", "n": "29", "i": 31908, "v": "द्रोणो भूरिश्रवाः शल्यो भगदत्तश्च मारिष । दक्षिणं पक्षमाश्रित्य स्थिता व्यूहस्य दंशिताः ॥"},
{"c": "6.95", "n": "30", "i": 31909, "v": "अश्वत्थामा सोमदत्त आवन्त्यौ च महारथौ । महत्या सेनया युक्ता वामं पक्षमपालयन् ॥"},
{"c": "6.95", "n": "31", "i": 31910, "v": "दुर्योधनो महाराज त्रिगर्तैः सर्वतो वृतः । व्यूहमध्ये स्थितो राजन्पाण्डवान्प्रति भारत ॥"},
{"c": "6.95", "n": "32", "i": 31911, "v": "अलम्बुसो रथश्रेष्ठः श्रुतायुश्च महारथः । पृष्ठतः सर्वसैन्यानां स्थितौ व्यूहस्य दंशितौ ॥"},
{"c": "6.95", "n": "33", "i": 31912, "v": "एवमेते तदा व्यूहं कृत्वा भारत तावकाः । संनद्धाः समदृश्यन्त प्रतपन्त इवाग्नयः ॥"},
{"c": "6.95", "n": "34", "i": 31913, "v": "तथा युधिष्ठिरो राजा भीमसेनश्च पाण्डवः । नकुलः सहदेवश्च माद्रीपुत्रावुभावपि । अग्रतः सर्वसैन्यानां स्थिता व्यूहस्य दंशिताः ॥"},
{"c": "6.95", "n": "35", "i": 31914, "v": "धृष्टद्युम्नो विराटश्च सात्यकिश्च महारथः । स्थिताः सैन्येन महता परानीकविनाशनाः ॥"},
{"c": "6.95", "n": "36", "i": 31915, "v": "शिखण्डी विजयश्चैव राक्षसश्च घटोत्कचः । चेकितानो महाबाहुः कुन्तिभोजश्च वीर्यवान् । स्थिता रणे महाराज महत्या सेनया वृताः ॥"},
{"c": "6.95", "n": "37", "i": 31916, "v": "अभिमन्युर्महेष्वासो द्रुपदश्च महारथः । केकया भ्रातरः पञ्च स्थिता युद्धाय दंशिताः ॥"},
{"c": "6.95", "n": "38", "i": 31917, "v": "एवं तेऽपि महाव्यूहं प्रतिव्यूह्य सुदुर्जयम् । पाण्डवाः समरे शूराः स्थिता युद्धाय मारिष ॥"},
{"c": "6.95", "n": "39", "i": 31918, "v": "तावकास्तु रणे यत्ताः सहसेना नराधिपाः । अभ्युद्ययू रणे पार्थान्भीष्मं कृत्वाग्रतो नृप ॥"},
{"c": "6.95", "n": "40", "i": 31919, "v": "तथैव पाण्डवा राजन्भीमसेनपुरोगमाः । भीष्मं युद्धपरिप्रेप्सुं संग्रामे विजिगीषवः ॥"},
{"c": "6.95", "n": "41", "i": 31920, "v": "क्ष्वेडाः किलिकिलाशब्दान्क्रकचान्गोविषाणिकाः । भेरीमृदङ्गपणवान्नादयन्तश्च पुष्करान् । पाण्डवा अभ्यधावन्त नदन्तो भैरवान्रवान् ॥"},
{"c": "6.95", "n": "42", "i": 31921, "v": "भेरीमृदङ्गशङ्खानां दुन्दुभीनां च निस्वनैः । उत्क्रुष्टसिंहनादैश्च वल्गितैश्च पृथग्विधैः ॥"},
{"c": "6.95", "n": "43", "i": 31922, "v": "वयं प्रतिनदन्तस्तानभ्यगच्छाम सत्वराः । सहसैवाभिसंक्रुद्धास्तदासीत्तुमुलं महत् ॥"},
{"c": "6.95", "n": "44", "i": 31923, "v": "ततोऽन्योन्यं प्रधावन्तः संप्रहारं प्रचक्रिरे । ततः शब्देन महता प्रचकम्पे वसुंधरा ॥"},
{"c": "6.95", "n": "45", "i": 31924, "v": "पक्षिणश्च महाघोरं व्याहरन्तो विबभ्रमुः । सप्रभश्चोदितः सूर्यो निष्प्रभः समपद्यत ॥"},
{"c": "6.95", "n": "46", "i": 31925, "v": "ववुश्च तुमुला वाताः शंसन्तः सुमहद्भयम् । घोराश्च घोरनिर्ह्रादाः शिवास्तत्र ववाशिरे । वेदयन्त्यो महाराज महद्वैशसमागतम् ॥"},
{"c": "6.95", "n": "47", "i": 31926, "v": "दिशः प्रज्वलिता राजन्पांसुवर्षं पपात च । रुधिरेण समुन्मिश्रमस्थिवर्षं तथैव च ॥"},
{"c": "6.95", "n": "48", "i": 31927, "v": "रुदतां वाहनानां च नेत्रेभ्यः प्रापतज्जलम् । सुस्रुवुश्च शकृन्मूत्रं प्रध्यायन्तो विशां पते ॥"},
{"c": "6.95", "n": "49", "i": 31928, "v": "अन्तर्हिता महानादाः श्रूयन्ते भरतर्षभ । रक्षसां पुरुषादानां नदतां भैरवान्रवान् ॥"},
{"c": "6.95", "n": "50", "i": 31929, "v": "संपतन्तः स्म दृश्यन्ते गोमायुबकवायसाः । श्वानश्च विविधैर्नादैर्भषन्तस्तत्र तस्थिरे ॥"},
{"c": "6.95", "n": "51", "i": 31930, "v": "ज्वलिताश्च महोल्का वै समाहत्य दिवाकरम् । निपेतुः सहसा भूमौ वेदयाना महद्भयम् ॥"},
{"c": "6.95", "n": "52", "i": 31931, "v": "महान्त्यनीकानि महासमुच्छ्रये; समागमे पाण्डवधार्तराष्ट्रयोः । प्रकाशिरे शङ्खमृदङ्गनिस्वनैः; प्रकम्पितानीव वनानि वायुना ॥"},
{"c": "6.95", "n": "53", "i": 31932, "v": "नरेन्द्रनागाश्वसमाकुलाना;मभ्यायतीनामशिवे मुहूर्ते । बभूव घोषस्तुमुलश्चमूनां; वातोद्धुतानामिव सागराणाम् ॥"},
{"c": "6.96", "t": "संजय उवाच ।"},
{"c": "6.96", "n": "1", "i": 31933, "v": "अभिमन्यू रथोदारः पिशङ्गैस्तुरगोत्तमैः । अभिदुद्राव तेजस्वी दुर्योधनबलं महत् । विकिरञ्शरवर्षाणि वारिधारा इवाम्बुदः ॥"},
{"c": "6.96", "n": "2", "i": 31934, "v": "न शेकुः समरे क्रुद्धं सौभद्रमरिसूदनम् । शस्त्रौघिणं गाहमानं सेनासागरमक्षयम् । निवारयितुमप्याजौ त्वदीयाः कुरुपुंगवाः ॥"},
{"c": "6.96", "n": "3", "i": 31935, "v": "तेन मुक्ता रणे राजञ्शराः शत्रुनिबर्हणाः । क्षत्रियाननयञ्शूरान्प्रेतराजनिवेशनम् ॥"},
{"c": "6.96", "n": "4", "i": 31936, "v": "यमदण्डोपमान्घोराञ्ज्वलनाशीविषोपमान् । सौभद्रः समरे क्रुद्धः प्रेषयामास सायकान् ॥"},
{"c": "6.96", "n": "5", "i": 31937, "v": "रथिनं च रथात्तूर्णं हयपृष्ठाच्च सादिनम् । गजारोहांश्च सगजान्पातयामास फाल्गुनिः ॥"},
{"c": "6.96", "n": "6", "i": 31938, "v": "तस्य तत्कुर्वतः कर्म महत्संख्येऽद्भुतं नृपाः । पूजयां चक्रिरे हृष्टाः प्रशशंसुश्च फाल्गुनिम् ॥"},
{"c": "6.96", "n": "7", "i": 31939, "v": "तान्यनीकानि सौभद्रो द्रावयन्बह्वशोभत । तूलराशिमिवाधूय मारुतः सर्वतोदिशम् ॥"},
{"c": "6.96", "n": "8", "i": 31940, "v": "तेन विद्राव्यमाणानि तव सैन्यानि भारत । त्रातारं नाध्यगच्छन्त पङ्के मग्ना इव द्विपाः ॥"},
{"c": "6.96", "n": "9", "i": 31941, "v": "विद्राव्य सर्वसैन्यानि तावकानि नरोत्तमः । अभिमन्युः स्थितो राजन्विधूमोऽग्निरिव ज्वलन् ॥"},
{"c": "6.96", "n": "10", "i": 31942, "v": "न चैनं तावकाः सर्वे विषेहुररिघातिनम् । प्रदीप्तं पावकं यद्वत्पतंगाः कालचोदिताः ॥"},
{"c": "6.96", "n": "11", "i": 31943, "v": "प्रहरन्सर्वशत्रुभ्यः पाण्डवानां महारथः । अदृश्यत महेष्वासः सवज्र इव वज्रभृत् ॥"},
{"c": "6.96", "n": "12", "i": 31944, "v": "हेमपृष्ठं धनुश्चास्य ददृशे चरतो दिशः । तोयदेषु यथा राजन्भ्राजमानाः शतह्रदाः ॥"},
{"c": "6.96", "n": "13", "i": 31945, "v": "शराश्च निशिताः पीता निश्चरन्ति स्म संयुगे । वनात्फुल्लद्रुमाद्राजन्भ्रमराणामिव व्रजाः ॥"},
{"c": "6.96", "n": "14", "i": 31946, "v": "तथैव चरतस्तस्य सौभद्रस्य महात्मनः । रथेन मेघघोषेण ददृशुर्नान्तरं जनाः ॥"},
{"c": "6.96", "n": "15", "i": 31947, "v": "मोहयित्वा कृपं द्रोणं द्रौणिं च स बृहद्बलम् । सैन्धवं च महेष्वासं व्यचरल्लघु सुष्ठु च ॥"},
{"c": "6.96", "n": "16", "i": 31948, "v": "मण्डलीकृतमेवास्य धनुः पश्याम मारिष । सूर्यमण्डलसंकाशं तपतस्तव वाहिनीम् ॥"},
{"c": "6.96", "n": "17", "i": 31949, "v": "तं दृष्ट्वा क्षत्रियाः शूराः प्रतपन्तं शरार्चिभिः । द्विफल्गुनमिमं लोकं मेनिरे तस्य कर्मभिः ॥"},
{"c": "6.96", "n": "18", "i": 31950, "v": "तेनार्दिता महाराज भारती सा महाचमूः । बभ्राम तत्र तत्रैव योषिन्मदवशादिव ॥"},
{"c": "6.96", "n": "19", "i": 31951, "v": "द्रावयित्वा च तत्सैन्यं कम्पयित्वा महारथान् । नन्दयामास सुहृदो मयं जित्वेव वासवः ॥"},
{"c": "6.96", "n": "20", "i": 31952, "v": "तेन विद्राव्यमाणानि तव सैन्यानि संयुगे । चक्रुरार्तस्वरं घोरं पर्जन्यनिनदोपमम् ॥"},
{"c": "6.96", "n": "21", "i": 31953, "v": "तं श्रुत्वा निनदं घोरं तव सैन्यस्य मारिष । मारुतोद्धूतवेगस्य समुद्रस्येव पर्वणि । दुर्योधनस्तदा राजा आर्श्यशृङ्गिमभाषत ॥"},
{"c": "6.96", "n": "22", "i": 31954, "v": "एष कार्ष्णिर्महेष्वासो द्वितीय इव फल्गुनः । चमूं द्रावयते क्रोधाद्वृत्रो देवचमूमिव ॥"},
{"c": "6.96", "n": "23", "i": 31955, "v": "तस्य नान्यं प्रपश्यामि संयुगे भेषजं महत् । ऋते त्वां राक्षसश्रेष्ठ सर्वविद्यासु पारगम् ॥"},
{"c": "6.96", "n": "24", "i": 31956, "v": "स गत्वा त्वरितं वीरं जहि सौभद्रमाहवे । वयं पार्थान्हनिष्यामो भीष्मद्रोणपुरःसराः ॥"},
{"c": "6.96", "n": "25", "i": 31957, "v": "स एवमुक्तो बलवान्राक्षसेन्द्रः प्रतापवान् । प्रययौ समरे तूर्णं तव पुत्रस्य शासनात् । नर्दमानो महानादं प्रावृषीव बलाहकः ॥"},
{"c": "6.96", "n": "26", "i": 31958, "v": "तस्य शब्देन महता पाण्डवानां महद्बलम् । प्राचलत्सर्वतो राजन्पूर्यमाण इवार्णवः ॥"},
{"c": "6.96", "n": "27", "i": 31959, "v": "बहवश्च नरा राजंस्तस्य नादेन भीषिताः । प्रियान्प्राणान्परित्यज्य निपेतुर्धरणीतले ॥"},
{"c": "6.96", "n": "28", "i": 31960, "v": "कार्ष्णिश्चापि मुदा युक्तः प्रगृहीतशरासनः । नृत्यन्निव रथोपस्थे तद्रक्षः समुपाद्रवत् ॥"},
{"c": "6.96", "n": "29", "i": 31961, "v": "ततः स राक्षसः क्रुद्धः संप्राप्यैवार्जुनिं रणे । नातिदूरे स्थितस्तस्य द्रावयामास वै चमूम् ॥"},
{"c": "6.96", "n": "30", "i": 31962, "v": "सा वध्यमाना समरे पाण्डवानां महाचमूः । प्रत्युद्ययौ रणे रक्षो देवसेना यथा बलिम् ॥"},
{"c": "6.96", "n": "31", "i": 31963, "v": "विमर्दः सुमहानासीत्तस्य सैन्यस्य मारिष । रक्षसा घोररूपेण वध्यमानस्य संयुगे ॥"},
{"c": "6.96", "n": "32", "i": 31964, "v": "ततः शरसहस्रैस्तां पाण्डवानां महाचमूम् । व्यद्रावयद्रणे रक्षो दर्शयद्वै पराक्रमम् ॥"},
{"c": "6.96", "n": "33", "i": 31965, "v": "सा वध्यमाना च तथा पाण्डवानामनीकिनी । रक्षसा घोररूपेण प्रदुद्राव रणे भयात् ॥"},
{"c": "6.96", "n": "34", "i": 31966, "v": "तां प्रमृद्य ततः सेनां पद्मिनीं वारणो यथा । ततोऽभिदुद्राव रणे द्रौपदेयान्महाबलान् ॥"},
{"c": "6.96", "n": "35", "i": 31967, "v": "ते तु क्रुद्धा महेष्वासा द्रौपदेयाः प्रहारिणः । राक्षसं दुद्रुवुः सर्वे ग्रहाः पञ्च यथा रविम् ॥"},
{"c": "6.96", "n": "36", "i": 31968, "v": "वीर्यवद्भिस्ततस्तैस्तु पीडितो राक्षसोत्तमः । यथा युगक्षये घोरे चन्द्रमाः पञ्चभिर्ग्रहैः ॥"},
{"c": "6.96", "n": "37", "i": 31969, "v": "प्रतिविन्ध्यस्ततो रक्षो बिभेद निशितैः शरैः । सर्वपारशवैस्तूर्णमकुण्ठाग्रैर्महाबलः ॥"},
{"c": "6.96", "n": "38", "i": 31970, "v": "स तैर्भिन्नतनुत्राणः शुशुभे राक्षसोत्तमः । मरीचिभिरिवार्कस्य संस्यूतो जलदो महान् ॥"},
{"c": "6.96", "n": "39", "i": 31971, "v": "विषक्तैः स शरैश्चापि तपनीयपरिच्छदैः । आर्श्यशृङ्गिर्बभौ राजन्दीप्तशृङ्ग इवाचलः ॥"},
{"c": "6.96", "n": "40", "i": 31972, "v": "ततस्ते भ्रातरः पञ्च राक्षसेन्द्रं महाहवे । विव्यधुर्निशितैर्बाणैस्तपनीयविभूषितैः ॥"},
{"c": "6.96", "n": "41", "i": 31973, "v": "स निर्भिन्नः शरैर्घोरैर्भुजगैः कोपितैरिव । अलम्बुसो भृशं राजन्नागेन्द्र इव चुक्रुधे ॥"},
{"c": "6.96", "n": "42", "i": 31974, "v": "सोऽतिविद्धो महाराज मुहूर्तमथ मारिष । प्रविवेश तमो दीर्घं पीडितस्तैर्महारथैः ॥"},
{"c": "6.96", "n": "43", "i": 31975, "v": "प्रतिलभ्य ततः संज्ञां क्रोधेन द्विगुणीकृतः । चिच्छेद सायकैस्तेषां ध्वजांश्चैव धनूंषि च ॥"},
{"c": "6.96", "n": "44", "i": 31976, "v": "एकैकं च त्रिभिर्बाणैराजघान स्मयन्निव । अलम्बुसो रथोपस्थे नृत्यन्निव महारथः ॥"},
{"c": "6.96", "n": "45", "i": 31977, "v": "त्वरमाणश्च संक्रुद्धो हयांस्तेषां महात्मनाम् । जघान राक्षसः क्रुद्धः सारथींश्च महाबलः ॥"},
{"c": "6.96", "n": "46", "i": 31978, "v": "बिभेद च सुसंहृष्टः पुनश्चैनान्सुसंशितैः । शरैर्बहुविधाकारैः शतशोऽथ सहस्रशः ॥"},
{"c": "6.96", "n": "47", "i": 31979, "v": "विरथांश्च महेष्वासान्कृत्वा तत्र स राक्षसः । अभिदुद्राव वेगेन हन्तुकामो निशाचरः ॥"},
{"c": "6.96", "n": "48", "i": 31980, "v": "तानर्दितान्रणे तेन राक्षसेन दुरात्मना । दृष्ट्वार्जुनसुतः संख्ये राक्षसं समुपाद्रवत् ॥"},
{"c": "6.96", "n": "49", "i": 31981, "v": "तयोः समभवद्युद्धं वृत्रवासवयोरिव । ददृशुस्तावकाः सर्वे पाण्डवाश्च महारथाः ॥"},
{"c": "6.96", "n": "50", "i": 31982, "v": "तौ समेतौ महायुद्धे क्रोधदीप्तौ परस्परम् । महाबलौ महाराज क्रोधसंरक्तलोचनौ । परस्परमवेक्षेतां कालानलसमौ युधि ॥"},
{"c": "6.96", "n": "51", "i": 31983, "v": "तयोः समागमो घोरो बभूव कटुकोदयः । यथा देवासुरे युद्धे शक्रशम्बरयोरिव ॥"},
{"c": "6.97", "t": "धृतराष्ट्र उवाच ।"},
{"c": "6.97", "n": "1", "i": 31984, "v": "आर्जुनिं समरे शूरं विनिघ्नन्तं महारथम् । अलम्बुसः कथं युद्धे प्रत्ययुध्यत संजय ॥"},
{"c": "6.97", "n": "2", "i": 31985, "v": "आर्श्यशृङ्गिं कथं चापि सौभद्रः परवीरहा । तन्ममाचक्ष्व तत्त्वेन यथा वृत्तं स्म संयुगे ॥"},
{"c": "6.97", "n": "3", "i": 31986, "v": "धनंजयश्च किं चक्रे मम सैन्येषु संजय । भीमो वा बलिनां श्रेष्ठो राक्षसो वा घटोत्कचः ॥"},
{"c": "6.97", "n": "4", "i": 31987, "v": "नकुलः सहदेवो वा सात्यकिर्वा महारथः । एतदाचक्ष्व मे सर्वं कुशलो ह्यसि संजय ॥"},
{"c": "6.97", "t": "संजय उवाच ।"},
{"c": "6.97", "n": "5", "i": 31988, "v": "हन्त तेऽहं प्रवक्ष्यामि संग्रामं लोमहर्षणम् । यथाभूद्राक्षसेन्द्रस्य सौभद्रस्य च मारिष ॥"},
{"c": "6.97", "n": "6", "i": 31989, "v": "अर्जुनश्च यथा संख्ये भीमसेनश्च पाण्डवः । नकुलः सहदेवश्च रणे चक्रुः पराक्रमम् ॥"},
{"c": "6.97", "n": "7", "i": 31990, "v": "तथैव तावकाः सर्वे भीष्मद्रोणपुरोगमाः । अद्भुतानि विचित्राणि चक्रुः कर्माण्यभीतवत् ॥"},
{"c": "6.97", "n": "8", "i": 31991, "v": "अलम्बुसस्तु समरे अभिमन्युं महारथम् । विनद्य सुमहानादं तर्जयित्वा मुहुर्मुहुः । अभिदुद्राव वेगेन तिष्ठ तिष्ठेति चाब्रवीत् ॥"},
{"c": "6.97", "n": "9", "i": 31992, "v": "सौभद्रोऽपि रणे राजन्सिंहवद्विनदन्मुहुः । आर्श्यशृङ्गिं महेष्वासं पितुरत्यन्तवैरिणम् ॥"},
{"c": "6.97", "n": "10", "i": 31993, "v": "ततः समेयतुः संख्ये त्वरितौ नरराक्षसौ । रथाभ्यां रथिनां श्रेष्ठौ यथा वै देवदानवौ । मायावी राक्षसश्रेष्ठो दिव्यास्त्रज्ञश्च फाल्गुनिः ॥"},
{"c": "6.97", "n": "11", "i": 31994, "v": "ततः कार्ष्णिर्महाराज निशितैः सायकैस्त्रिभिः । आर्श्यशृङ्गिं रणे विद्ध्वा पुनर्विव्याध पञ्चभिः ॥"},
{"c": "6.97", "n": "12", "i": 31995, "v": "अलम्बुसोऽपि संक्रुद्धः कार्ष्णिं नवभिराशुगैः । हृदि विव्याध वेगेन तोत्त्रैरिव महाद्विपम् ॥"},
{"c": "6.97", "n": "13", "i": 31996, "v": "ततः शरसहस्रेण क्षिप्रकारी निशाचरः । अर्जुनस्य सुतं संख्ये पीडयामास भारत ॥"},
{"c": "6.97", "n": "14", "i": 31997, "v": "अभिमन्युस्ततः क्रुद्धो नवतिं नतपर्वणाम् । चिक्षेप निशितान्बाणान्राक्षसस्य महोरसि ॥"},
{"c": "6.97", "n": "15", "i": 31998, "v": "ते तस्य विविशुस्तूर्णं कायं निर्भिद्य मर्मणि । स तैर्विभिन्नसर्वाङ्गः शुशुभे राक्षसोत्तमः । पुष्पितैः किंशुकै राजन्संस्तीर्ण इव पर्वतः ॥"},
{"c": "6.97", "n": "16", "i": 31999, "v": "स धारयञ्शरान्हेमपुङ्खानपि महाबलः । विबभौ राक्षसश्रेष्ठः सज्वाल इव पर्वतः ॥"},
{"c": "6.97", "n": "17", "i": 32000, "v": "ततः क्रुद्धो महाराज आर्श्यशृङ्गिर्महाबलः । महेन्द्रप्रतिमं कार्ष्णिं छादयामास पत्रिभिः ॥"},
{"c": "6.97", "n": "18", "i": 32001, "v": "तेन ते विशिखा मुक्ता यमदण्डोपमाः शिताः । अभिमन्युं विनिर्भिद्य प्राविशन्धरणीतलम् ॥"},
{"c": "6.97", "n": "19", "i": 32002, "v": "तथैवार्जुनिनिर्मुक्ताः शराः काञ्चनभूषणाः । अलम्बुसं विनिर्भिद्य प्राविशन्त धरातलम् ॥"},
{"c": "6.97", "n": "20", "i": 32003, "v": "सौभद्रस्तु रणे रक्षः शरैः संनतपर्वभिः । चक्रे विमुखमासाद्य मयं शक्र इवाहवे ॥"},
{"c": "6.97", "n": "21", "i": 32004, "v": "विमुखं च ततो रक्षो वध्यमानं रणेऽरिणा । प्रादुश्चक्रे महामायां तामसीं परतापनः ॥"},
{"c": "6.97", "n": "22", "i": 32005, "v": "ततस्ते तमसा सर्वे हृता ह्यासन्महीतले । नाभिमन्युमपश्यन्त नैव स्वान्न परान्रणे ॥"},
{"c": "6.97", "n": "23", "i": 32006, "v": "अभिमन्युश्च तद्दृष्ट्वा घोररूपं महत्तमः । प्रादुश्चक्रेऽस्त्रमत्युग्रं भास्करं कुरुनन्दनः ॥"},
{"c": "6.97", "n": "24", "i": 32007, "v": "ततः प्रकाशमभवज्जगत्सर्वं महीपते । तां चापि जघ्निवान्मायां राक्षसस्य दुरात्मनः ॥"},
{"c": "6.97", "n": "25", "i": 32008, "v": "संक्रुद्धश्च महावीर्यो राक्षसेन्द्रं नरोत्तमः । छादयामास समरे शरैः संनतपर्वभिः ॥"},
{"c": "6.97", "n": "26", "i": 32009, "v": "बह्वीस्तथान्या मायाश्च प्रयुक्तास्तेन रक्षसा । सर्वास्त्रविदमेयात्मा वारयामास फाल्गुनिः ॥"},
{"c": "6.97", "n": "27", "i": 32010, "v": "हतमायं ततो रक्षो वध्यमानं च सायकैः । रथं तत्रैव संत्यज्य प्राद्रवन्महतो भयात् ॥"},
{"c": "6.97", "n": "28", "i": 32011, "v": "तस्मिन्विनिर्जिते तूर्णं कूटयोधिनि राक्षसे । आर्जुनिः समरे सैन्यं तावकं संममर्द ह । मदान्धो वन्यनागेन्द्रः सपद्मां पद्मिनीमिव ॥"},
{"c": "6.97", "n": "29", "i": 32012, "v": "ततः शांतनवो भीष्मः सैन्यं दृष्ट्वाभिविद्रुतम् । महता रथवंशेन सौभद्रं पर्यवारयत् ॥"},
{"c": "6.97", "n": "30", "i": 32013, "v": "कोष्ठकीकृत्य तं वीरं धार्तराष्ट्रा महारथाः । एकं सुबहवो युद्धे ततक्षुः सायकैर्दृढम् ॥"},
{"c": "6.97", "n": "31", "i": 32014, "v": "स तेषां रथिनां वीरः पितुस्तुल्यपराक्रमः । सदृशो वासुदेवस्य विक्रमेण बलेन च ॥"},
{"c": "6.97", "n": "32", "i": 32015, "v": "उभयोः सदृशं कर्म स पितुर्मातुलस्य च । रणे बहुविधं चक्रे सर्वशस्त्रभृतां वरः ॥"},
{"c": "6.97", "n": "33", "i": 32016, "v": "ततो धनंजयो राजन्विनिघ्नंस्तव सैनिकान् । आससाद रणे भीष्मं पुत्रप्रेप्सुरमर्षणः ॥"},
{"c": "6.97", "n": "34", "i": 32017, "v": "तथैव समरे राजन्पिता देवव्रतस्तव । आससाद रणे पार्थं स्वर्भानुरिव भास्करम् ॥"},
{"c": "6.97", "n": "35", "i": 32018, "v": "ततः सरथनागाश्वाः पुत्रास्तव विशां पते । परिवव्रू रणे भीष्मं जुगुपुश्च समन्ततः ॥"},
{"c": "6.97", "n": "36", "i": 32019, "v": "तथैव पाण्डवा राजन्परिवार्य धनंजयम् । रणाय महते युक्ता दंशिता भरतर्षभ ॥"},
{"c": "6.97", "n": "37", "i": 32020, "v": "शारद्वतस्ततो राजन्भीष्मस्य प्रमुखे स्थितम् । अर्जुनं पञ्चविंशत्या सायकानां समाचिनोत् ॥"},
{"c": "6.97", "n": "38", "i": 32021, "v": "प्रत्युद्गम्याथ विव्याध सात्यकिस्तं शितैः शरैः । पाण्डवप्रियकामार्थं शार्दूल इव कुञ्जरम् ॥"},
{"c": "6.97", "n": "39", "i": 32022, "v": "गौतमोऽपि त्वरायुक्तो माधवं नवभिः शरैः । हृदि विव्याध संक्रुद्धः कङ्कपत्रपरिच्छदैः ॥"},
{"c": "6.97", "n": "40", "i": 32023, "v": "शैनेयोऽपि ततः क्रुद्धो भृशं विद्धो महारथः । गौतमान्तकरं घोरं समादत्त शिलीमुखम् ॥"},
{"c": "6.97", "n": "41", "i": 32024, "v": "तमापतन्तं वेगेन शक्राशनिसमद्युतिम् । द्विधा चिच्छेद संक्रुद्धो द्रौणिः परमकोपनः ॥"},
{"c": "6.97", "n": "42", "i": 32025, "v": "समुत्सृज्याथ शैनेयो गौतमं रथिनां वरम् । अभ्यद्रवद्रणे द्रौणिं राहुः खे शशिनं यथा ॥"},
{"c": "6.97", "n": "43", "i": 32026, "v": "तस्य द्रोणसुतश्चापं द्विधा चिच्छेद भारत । अथैनं छिन्नधन्वानं ताडयामास सायकैः ॥"},
{"c": "6.97", "n": "44", "i": 32027, "v": "सोऽन्यत्कार्मुकमादाय शत्रुघ्नं भारसाधनम् । द्रौणिं षष्ट्या महाराज बाह्वोरुरसि चार्पयत् ॥"},
{"c": "6.97", "n": "45", "i": 32028, "v": "स विद्धो व्यथितश्चैव मुहूर्तं कश्मलायुतः । निषसाद रथोपस्थे ध्वजयष्टिमुपाश्रितः ॥"},
{"c": "6.97", "n": "46", "i": 32029, "v": "प्रतिलभ्य ततः संज्ञां द्रोणपुत्रः प्रतापवान् । वार्ष्णेयं समरे क्रुद्धो नाराचेन समर्दयत् ॥"},
{"c": "6.97", "n": "47", "i": 32030, "v": "शैनेयं स तु निर्भिद्य प्राविशद्धरणीतलम् । वसन्तकाले बलवान्बिलं सर्पशिशुर्यथा ॥"},
{"c": "6.97", "n": "48", "i": 32031, "v": "ततोऽपरेण भल्लेन माधवस्य ध्वजोत्तमम् । चिच्छेद समरे द्रौणिः सिंहनादं ननाद च ॥"},
{"c": "6.97", "n": "49", "i": 32032, "v": "पुनश्चैनं शरैर्घोरैश्छादयामास भारत । निदाघान्ते महाराज यथा मेघो दिवाकरम् ॥"},
{"c": "6.97", "n": "50", "i": 32033, "v": "सात्यकिश्च महाराज शरजालं निहत्य तत् । द्रौणिमभ्यपतत्तूर्णं शरजालैरनेकधा ॥"},
{"c": "6.97", "n": "51", "i": 32034, "v": "तापयामास च द्रौणिं शैनेयः परवीरहा । विमुक्तो मेघजालेन यथैव तपनस्तथा ॥"},
{"c": "6.97", "n": "52", "i": 32035, "v": "शराणां च सहस्रेण पुनरेनं समुद्यतम् । सात्यकिश्छादयामास ननाद च महाबलः ॥"},
{"c": "6.97", "n": "53", "i": 32036, "v": "दृष्ट्वा पुत्रं तथा ग्रस्तं राहुणेव निशाकरम् । अभ्यद्रवत शैनेयं भारद्वाजः प्रतापवान् ॥"},
{"c": "6.97", "n": "54", "i": 32037, "v": "विव्याध च पृषत्केन सुतीक्ष्णेन महामृधे । परीप्सन्स्वसुतं राजन्वार्ष्णेयेनाभितापितम् ॥"},
{"c": "6.97", "n": "55", "i": 32038, "v": "सात्यकिस्तु रणे जित्वा गुरुपुत्रं महारथम् । द्रोणं विव्याध विंशत्या सर्वपारशवैः शरैः ॥"},
{"c": "6.97", "n": "56", "i": 32039, "v": "तदन्तरममेयात्मा कौन्तेयः श्वेतवाहनः । अभ्यद्रवद्रणे क्रुद्धो द्रोणं प्रति महारथः ॥"},
{"c": "6.97", "n": "57", "i": 32040, "v": "ततो द्रोणश्च पार्थश्च समेयातां महामृधे । यथा बुधश्च शुक्रश्च महाराज नभस्तले ॥"},
{"c": "6.98", "t": "धृतराष्ट्र उवाच ।"},
{"c": "6.98", "n": "1", "i": 32041, "v": "कथं द्रोणो महेष्वासः पाण्डवश्च धनंजयः । समीयतू रणे शूरौ तन्ममाचक्ष्व संजय ॥"},
{"c": "6.98", "n": "2", "i": 32042, "v": "प्रियो हि पाण्डवो नित्यं भारद्वाजस्य धीमतः । आचार्यश्च रणे नित्यं प्रियः पार्थस्य संजय ॥"},
{"c": "6.98", "n": "3", "i": 32043, "v": "तावुभौ रथिनौ संख्ये दृप्तौ सिंहाविवोत्कटौ । कथं समीयतुर्युद्धे भारद्वाजधनंजयौ ॥"},
{"c": "6.98", "t": "संजय उवाच ।"},
{"c": "6.98", "n": "4", "i": 32044, "v": "न द्रोणः समरे पार्थं जानीते प्रियमात्मनः । क्षत्रधर्मं पुरस्कृत्य पार्थो वा गुरुमाहवे ॥"},
{"c": "6.98", "n": "5", "i": 32045, "v": "न क्षत्रिया रणे राजन्वर्जयन्ति परस्परम् । निर्मर्यादं हि युध्यन्ते पितृभिर्भ्रातृभिः सह ॥"},
{"c": "6.98", "n": "6", "i": 32046, "v": "रणे भारत पार्थेन द्रोणो विद्धस्त्रिभिः शरैः । नाचिन्तयत तान्बाणान्पार्थचापच्युतान्युधि ॥"},
{"c": "6.98", "n": "7", "i": 32047, "v": "शरवृष्ट्या पुनः पार्थश्छादयामास तं रणे । प्रजज्वाल च रोषेण गहनेऽग्निरिवोत्थितः ॥"},
{"c": "6.98", "n": "8", "i": 32048, "v": "ततोऽर्जुनं रणे द्रोणः शरैः संनतपर्वभिः । वारयामास राजेन्द्र नचिरादिव भारत ॥"},
{"c": "6.98", "n": "9", "i": 32049, "v": "ततो दुर्योधनो राजा सुशर्माणमचोदयत् । द्रोणस्य समरे राजन्पार्ष्णिग्रहणकारणात् ॥"},
{"c": "6.98", "n": "10", "i": 32050, "v": "त्रिगर्तराडपि क्रुद्धो भृशमायम्य कार्मुकम् । छादयामास समरे पार्थं बाणैरयोमुखैः ॥"},
{"c": "6.98", "n": "11", "i": 32051, "v": "ताभ्यां मुक्ताः शरा राजन्नन्तरिक्षे विरेजिरे । हंसा इव महाराज शरत्काले नभस्तले ॥"},
{"c": "6.98", "n": "12", "i": 32052, "v": "ते शराः प्राप्य कौन्तेयं समस्ता विविशुः प्रभो । फलभारनतं यद्वत्स्वादुवृक्षं विहंगमाः ॥"},
{"c": "6.98", "n": "13", "i": 32053, "v": "अर्जुनस्तु रणे नादं विनद्य रथिनां वरः । त्रिगर्तराजं समरे सपुत्रं विव्यधे शरैः ॥"},
{"c": "6.98", "n": "14", "i": 32054, "v": "ते वध्यमानाः पार्थेन कालेनेव युगक्षये । पार्थमेवाभ्यवर्तन्त मरणे कृतनिश्चयाः । मुमुचुः शरवृष्टिं च पाण्डवस्य रथं प्रति ॥"},
{"c": "6.98", "n": "15", "i": 32055, "v": "शरवृष्टिं ततस्तां तु शरवर्षेण पाण्डवः । प्रतिजग्राह राजेन्द्र तोयवृष्टिमिवाचलः ॥"},
{"c": "6.98", "n": "16", "i": 32056, "v": "तत्राद्भुतमपश्याम बीभत्सोर्हस्तलाघवम् । विमुक्तां बहुभिः शूरैः शस्त्रवृष्टिं दुरासदाम् ॥"},
{"c": "6.98", "n": "17", "i": 32057, "v": "यदेको वारयामास मारुतोऽभ्रगणानिव । कर्मणा तेन पार्थस्य तुतुषुर्देवदानवाः ॥"},
{"c": "6.98", "n": "18", "i": 32058, "v": "अथ क्रुद्धो रणे पार्थस्त्रिगर्तान्प्रति भारत । मुमोचास्त्रं महाराज वायव्यं पृतनामुखे ॥"},
{"c": "6.98", "n": "19", "i": 32059, "v": "प्रादुरासीत्ततो वायुः क्षोभयाणो नभस्तलम् । पातयन्वै तरुगणान्विनिघ्नंश्चैव सैनिकान् ॥"},
{"c": "6.98", "n": "20", "i": 32060, "v": "ततो द्रोणोऽभिवीक्ष्यैव वायव्यास्त्रं सुदारुणम् । शैलमन्यन्महाराज घोरमस्त्रं मुमोच ह ॥"},
{"c": "6.98", "n": "21", "i": 32061, "v": "द्रोणेन युधि निर्मुक्ते तस्मिन्नस्त्रे महामृधे । प्रशशाम ततो वायुः प्रसन्नाश्चाभवन्दिशः ॥"},
{"c": "6.98", "n": "22", "i": 32062, "v": "ततः पाण्डुसुतो वीरस्त्रिगर्तस्य रथव्रजान् । निरुत्साहान्रणे चक्रे विमुखान्विपराक्रमान् ॥"},
{"c": "6.98", "n": "23", "i": 32063, "v": "ततो दुर्योधनो राजा कृपश्च रथिनां वरः । अश्वत्थामा ततः शल्यः काम्बोजश्च सुदक्षिणः ॥"},
{"c": "6.98", "n": "24", "i": 32064, "v": "विन्दानुविन्दावावन्त्यौ बाह्लिकश्च सबाह्लिकः । महता रथवंशेन पार्थस्यावारयन्दिशः ॥"},
{"c": "6.98", "n": "25", "i": 32065, "v": "तथैव भगदत्तश्च श्रुतायुश्च महाबलः । गजानीकेन भीमस्य ताववारयतां दिशः ॥"},
{"c": "6.98", "n": "26", "i": 32066, "v": "भूरिश्रवाः शलश्चैव सौबलश्च विशां पते । शरौघैर्विविधैस्तूर्णं माद्रीपुत्राववारयन् ॥"},
{"c": "6.98", "n": "27", "i": 32067, "v": "भीष्मस्तु सहितः सर्वैर्धार्तराष्ट्रस्य सैनिकैः । युधिष्ठिरं समासाद्य सर्वतः पर्यवारयत् ॥"},
{"c": "6.98", "n": "28", "i": 32068, "v": "आपतन्तं गजानीकं दृष्ट्वा पार्थो वृकोदरः । लेलिहन्सृक्किणी वीरो मृगराडिव कानने ॥"},
{"c": "6.98", "n": "29", "i": 32069, "v": "ततस्तु रथिनां श्रेष्ठो गदां गृह्य महाहवे । अवप्लुत्य रथात्तूर्णं तव सैन्यमभीषयत् ॥"},
{"c": "6.98", "n": "30", "i": 32070, "v": "तमुद्वीक्ष्य गदाहस्तं ततस्ते गजसादिनः । परिवव्रू रणे यत्ता भीमसेनं समन्ततः ॥"},
{"c": "6.98", "n": "31", "i": 32071, "v": "गजमध्यमनुप्राप्तः पाण्डवश्च व्यराजत । मेघजालस्य महतो यथा मध्यगतो रविः ॥"},
{"c": "6.98", "n": "32", "i": 32072, "v": "व्यधमत्स गजानीकं गदया पाण्डवर्षभः । महाभ्रजालमतुलं मातरिश्वेव संततम् ॥"},
{"c": "6.98", "n": "33", "i": 32073, "v": "ते वध्यमाना बलिना भीमसेनेन दन्तिनः । आर्तनादं रणे चक्रुर्गर्जन्तो जलदा इव ॥"},
{"c": "6.98", "n": "34", "i": 32074, "v": "बहुधा दारितश्चैव विषाणैस्तत्र दन्तिभिः । फुल्लाशोकनिभः पार्थः शुशुभे रणमूर्धनि ॥"},
{"c": "6.98", "n": "35", "i": 32075, "v": "विषाणे दन्तिनं गृह्य निर्विषाणमथाकरोत् । विषाणेन च तेनैव कुम्भेऽभ्याहत्य दन्तिनम् । पातयामास समरे दण्डहस्त इवान्तकः ॥"},
{"c": "6.98", "n": "36", "i": 32076, "v": "शोणिताक्तां गदां बिभ्रन्मेदोमज्जाकृतच्छविः । कृताङ्गदः शोणितेन रुद्रवत्प्रत्यदृश्यत ॥"},
{"c": "6.98", "n": "37", "i": 32077, "v": "एवं ते वध्यमानास्तु हतशेषा महागजाः । प्राद्रवन्त दिशो राजन्विमृद्नन्तः स्वकं बलम् ॥"},
{"c": "6.98", "n": "38", "i": 32078, "v": "द्रवद्भिस्तैर्महानागैः समन्ताद्भरतर्षभ । दुर्योधनबलं सर्वं पुनरासीत्पराङ्मुखम् ॥"},
{"c": "6.99", "t": "संजय उवाच ।"},
{"c": "6.99", "n": "1", "i": 32079, "v": "मध्याह्ने तु महाराज संग्रामः समपद्यत । लोकक्षयकरो रौद्रो भीष्मस्य सह सोमकैः ॥"},
{"c": "6.99", "n": "2", "i": 32080, "v": "गाङ्गेयो रथिनां श्रेष्ठः पाण्डवानामनीकिनीम् । व्यधमन्निशितैर्बाणैः शतशोऽथ सहस्रशः ॥"},
{"c": "6.99", "n": "3", "i": 32081, "v": "संममर्द च तत्सैन्यं पिता देवव्रतस्तव । धान्यानामिव लूनानां प्रकरं गोगणा इव ॥"},
{"c": "6.99", "n": "4", "i": 32082, "v": "धृष्टद्युम्नः शिखण्डी च विराटो द्रुपदस्तथा । भीष्ममासाद्य समरे शरैर्जघ्नुर्महारथम् ॥"},
{"c": "6.99", "n": "5", "i": 32083, "v": "धृष्टद्युम्नं ततो विद्ध्वा विराटं च त्रिभिः शरैः । द्रुपदस्य च नाराचं प्रेषयामास भारत ॥"},
{"c": "6.99", "n": "6", "i": 32084, "v": "तेन विद्धा महेष्वासा भीष्मेणामित्रकर्शिना । चुक्रुधुः समरे राजन्पादस्पृष्टा इवोरगाः ॥"},
{"c": "6.99", "n": "7", "i": 32085, "v": "शिखण्डी तं च विव्याध भरतानां पितामहम् । स्त्रीमयं मनसा ध्यात्वा नास्मै प्राहरदच्युतः ॥"},
{"c": "6.99", "n": "8", "i": 32086, "v": "धृष्टद्युम्नस्तु समरे क्रोधादग्निरिव ज्वलन् । पितामहं त्रिभिर्बाणैर्बाह्वोरुरसि चार्पयत् ॥"},
{"c": "6.99", "n": "9", "i": 32087, "v": "द्रुपदः पञ्चविंशत्या विराटो दशभिः शरैः । शिखण्डी पञ्चविंशत्या भीष्मं विव्याध सायकैः ॥"},
{"c": "6.99", "n": "10", "i": 32088, "v": "सोऽतिविद्धो महाराज भीष्मः संख्ये महात्मभिः । वसन्ते पुष्पशबलो रक्ताशोक इवाबभौ ॥"},
{"c": "6.99", "n": "11", "i": 32089, "v": "तान्प्रत्यविध्यद्गाङ्गेयस्त्रिभिस्त्रिभिरजिह्मगैः । द्रुपदस्य च भल्लेन धनुश्चिच्छेद मारिष ॥"},
{"c": "6.99", "n": "12", "i": 32090, "v": "सोऽन्यत्कार्मुकमादाय भीष्मं विव्याध पञ्चभिः । सारथिं च त्रिभिर्बाणैः सुशितै रणमूर्धनि ॥"},
{"c": "6.99", "n": "13", "i": 32091, "v": "ततो भीमो महाराज द्रौपद्याः पञ्च चात्मजाः । केकया भ्रातरः पञ्च सात्यकिश्चैव सात्वतः ॥"},
{"c": "6.99", "n": "14", "i": 32092, "v": "अभ्यद्रवन्त गाङ्गेयं युधिष्ठिरहितेप्सया । रिरक्षिषन्तः पाञ्चाल्यं धृष्टद्युम्नमुखान्रणे ॥"},
{"c": "6.99", "n": "15", "i": 32093, "v": "तथैव तावकाः सर्वे भीष्मरक्षार्थमुद्यताः । प्रत्युद्ययुः पाण्डुसेनां सहसैन्या नराधिप ॥"},
{"c": "6.99", "n": "16", "i": 32094, "v": "तत्रासीत्सुमहद्युद्धं तव तेषां च संकुलम् । नराश्वरथनागानां यमराष्ट्रविवर्धनम् ॥"},
{"c": "6.99", "n": "17", "i": 32095, "v": "रथी रथिनमासाद्य प्राहिणोद्यमसादनम् । तथेतरान्समासाद्य नरनागाश्वसादिनः ॥"},
{"c": "6.99", "n": "18", "i": 32096, "v": "अनयन्परलोकाय शरैः संनतपर्वभिः । अस्त्रैश्च विविधैर्घोरैस्तत्र तत्र विशां पते ॥"},
{"c": "6.99", "n": "19", "i": 32097, "v": "रथाश्च रथिभिर्हीना हतसारथयस्तथा । विप्रद्रुताश्वाः समरे दिशो जग्मुः समन्ततः ॥"},
{"c": "6.99", "n": "20", "i": 32098, "v": "मर्दमाना नरान्राजन्हयांश्च सुबहून्रणे । वातायमाना दृश्यन्ते गन्धर्वनगरोपमाः ॥"},
{"c": "6.99", "n": "21", "i": 32099, "v": "रथिनश्च रथैर्हीना वर्मिणस्तेजसा युताः । कुण्डलोष्णीषिणः सर्वे निष्काङ्गदविभूषिताः ॥"},
{"c": "6.99", "n": "22", "i": 32100, "v": "देवपुत्रसमा रूपे शौर्ये शक्रसमा युधि । ऋद्ध्या वैश्रवणं चाति नयेन च बृहस्पतिम् ॥"},
{"c": "6.99", "n": "23", "i": 32101, "v": "सर्वलोकेश्वराः शूरास्तत्र तत्र विशां पते । विप्रद्रुता व्यदृश्यन्त प्राकृता इव मानवाः ॥"},
{"c": "6.99", "n": "24", "i": 32102, "v": "दन्तिनश्च नरश्रेष्ठ विहीना वरसादिभिः । मृद्नन्तः स्वान्यनीकानि संपेतुः सर्वशब्दगाः ॥"},
{"c": "6.99", "n": "25", "i": 32103, "v": "वर्मभिश्चामरैश्छत्रैः पताकाभिश्च मारिष । कक्ष्याभिरथ तोत्त्रैश्च घण्टाभिस्तोमरैस्तथा ॥"},
{"c": "6.99", "n": "26", "i": 32104, "v": "विशीर्णैर्विप्रधावन्तो दृश्यन्ते स्म दिशो दश । नगमेघप्रतीकाशैर्जलदोदयनिस्वनैः ॥"},
{"c": "6.99", "n": "27", "i": 32105, "v": "तथैव दन्तिभिर्हीनान्गजारोहान्विशां पते । प्रधावन्तोऽन्वपश्याम तव तेषां च संकुले ॥"},
{"c": "6.99", "n": "28", "i": 32106, "v": "नानादेशसमुत्थांश्च तुरगान्हेमभूषितान् । वातायमानानद्राक्षं शतशोऽथ सहस्रशः ॥"},
{"c": "6.99", "n": "29", "i": 32107, "v": "अश्वारोहान्हतैरश्वैर्गृहीतासीन्समन्ततः । द्रवमाणानपश्याम द्राव्यमाणांश्च संयुगे ॥"},
{"c": "6.99", "n": "30", "i": 32108, "v": "गजो गजं समासाद्य द्रवमाणं महारणे । ययौ विमृद्नंस्तरसा पदातीन्वाजिनस्तथा ॥"},
{"c": "6.99", "n": "31", "i": 32109, "v": "तथैव च रथान्राजन्संममर्द रणे गजः । रथश्चैव समासाद्य पदातिं तुरगं तथा ॥"},
{"c": "6.99", "n": "32", "i": 32110, "v": "व्यमृद्नात्समरे राजंस्तुरगांश्च नरान्रणे । एवं ते बहुधा राजन्प्रमृद्नन्तः परस्परम् ॥"},
{"c": "6.99", "n": "33", "i": 32111, "v": "तस्मिन्रौद्रे तथा युद्धे वर्तमाने महाभये । प्रावर्तत नदी घोरा शोणितान्त्रतरङ्गिणी ॥"},
{"c": "6.99", "n": "34", "i": 32112, "v": "अस्थिसंचयसंघाटा केशशैवलशाद्वला । रथह्रदा शरावर्ता हयमीना दुरासदा ॥"},
{"c": "6.99", "n": "35", "i": 32113, "v": "शीर्षोपलसमाकीर्णा हस्तिग्राहसमाकुला । कवचोष्णीषफेनाढ्या धनुर्द्वीपासिकच्छपा ॥"},
{"c": "6.99", "n": "36", "i": 32114, "v": "पताकाध्वजवृक्षाढ्या मर्त्यकूलापहारिणी । क्रव्यादसंघसंकीर्णा यमराष्ट्रविवर्धिनी ॥"},
{"c": "6.99", "n": "37", "i": 32115, "v": "तां नदीं क्षत्रियाः शूरा हयनागरथप्लवैः । प्रतेरुर्बहवो राजन्भयं त्यक्त्वा महाहवे ॥"},
{"c": "6.99", "n": "38", "i": 32116, "v": "अपोवाह रणे भीरून्कश्मलेनाभिसंवृतान् । यथा वैतरणी प्रेतान्प्रेतराजपुरं प्रति ॥"},
{"c": "6.99", "n": "39", "i": 32117, "v": "प्राक्रोशन्क्षत्रियास्तत्र दृष्ट्वा तद्वैशसं महत् । दुर्योधनापराधेन क्षयं गच्छन्ति कौरवाः ॥"},
{"c": "6.99", "n": "40", "i": 32118, "v": "गुणवत्सु कथं द्वेषं धार्तराष्ट्रो जनेश्वरः । कृतवान्पाण्डुपुत्रेषु पापात्मा लोभमोहितः ॥"},
{"c": "6.99", "n": "41", "i": 32119, "v": "एवं बहुविधा वाचः श्रूयन्ते स्मात्र भारत । पाण्डवस्तवसंयुक्ताः पुत्राणां ते सुदारुणाः ॥"},
{"c": "6.99", "n": "42", "i": 32120, "v": "ता निशम्य तदा वाचः सर्वयोधैरुदाहृताः । आगस्कृत्सर्वलोकस्य पुत्रो दुर्योधनस्तव ॥"},
{"c": "6.99", "n": "43", "i": 32121, "v": "भीष्मं द्रोणं कृपं चैव शल्यं चोवाच भारत । युध्यध्वमनहंकाराः किं चिरं कुरुथेति च ॥"},
{"c": "6.99", "n": "44", "i": 32122, "v": "ततः प्रववृते युद्धं कुरूणां पाण्डवैः सह । अक्षद्यूतकृतं राजन्सुघोरं वैशसं तदा ॥"},
{"c": "6.99", "n": "45", "i": 32123, "v": "यत्पुरा न निगृह्णीषे वार्यमाणो महात्मभिः । वैचित्रवीर्य तस्येदं फलं पश्य तथाविधम् ॥"},
{"c": "6.99", "n": "46", "i": 32124, "v": "न हि पाण्डुसुता राजन्ससैन्याः सपदानुगाः । रक्षन्ति समरे प्राणान्कौरवा वा विशां पते ॥"},
{"c": "6.99", "n": "47", "i": 32125, "v": "एतस्मात्कारणाद्घोरो वर्तते स्म जनक्षयः । दैवाद्वा पुरुषव्याघ्र तव चापनयान्नृप ॥"},
{"c": "6.100", "t": "संजय उवाच ।"},
{"c": "6.100", "n": "1", "i": 32126, "v": "अर्जुनस्तु नरव्याघ्र सुशर्मप्रमुखान्नृपान् । अनयत्प्रेतराजस्य भवनं सायकैः शितैः ॥"},
{"c": "6.100", "n": "2", "i": 32127, "v": "सुशर्मापि ततो बाणैः पार्थं विव्याध संयुगे । वासुदेवं च सप्तत्या पार्थं च नवभिः पुनः ॥"},
{"c": "6.100", "n": "3", "i": 32128, "v": "तान्निवार्य शरौघेण शक्रसूनुर्महारथः । सुशर्मणो रणे योधान्प्राहिणोद्यमसादनम् ॥"},
{"c": "6.100", "n": "4", "i": 32129, "v": "ते वध्यमानाः पार्थेन कालेनेव युगक्षये । व्यद्रवन्त रणे राजन्भये जाते महारथाः ॥"},
{"c": "6.100", "n": "5", "i": 32130, "v": "उत्सृज्य तुरगान्केचिद्रथान्केचिच्च मारिष । गजानन्ये समुत्सृज्य प्राद्रवन्त दिशो दश ॥"},
{"c": "6.100", "n": "6", "i": 32131, "v": "अपरे तुद्यमानास्तु वाजिनागरथा रणात् । त्वरया परया युक्ताः प्राद्रवन्त विशां पते ॥"},
{"c": "6.100", "n": "7", "i": 32132, "v": "पादाताश्चापि शस्त्राणि समुत्सृज्य महारणे । निरपेक्षा व्यधावन्त तेन तेन स्म भारत ॥"},
{"c": "6.100", "n": "8", "i": 32133, "v": "वार्यमाणाः स्म बहुशस्त्रैगर्तेन सुशर्मणा । तथान्यैः पार्थिवश्रेष्ठैर्न व्यतिष्ठन्त संयुगे ॥"},
{"c": "6.100", "n": "9", "i": 32134, "v": "तद्बलं प्रद्रुतं दृष्ट्वा पुत्रो दुर्योधनस्तव । पुरस्कृत्य रणे भीष्मं सर्वसैन्यपुरस्कृतम् ॥"},
{"c": "6.100", "n": "10", "i": 32135, "v": "सर्वोद्योगेन महता धनंजयमुपाद्रवत् । त्रिगर्ताधिपतेरर्थे जीवितस्य विशां पते ॥"},
{"c": "6.100", "n": "11", "i": 32136, "v": "स एकः समरे तस्थौ किरन्बहुविधाञ्शरान् । भ्रातृभिः सहितः सर्वैः शेषा विप्रद्रुता नराः ॥"},
{"c": "6.100", "n": "12", "i": 32137, "v": "तथैव पाण्डवा राजन्सर्वोद्योगेन दंशिताः । प्रययुः फल्गुनार्थाय यत्र भीष्मो व्यवस्थितः ॥"},
{"c": "6.100", "n": "13", "i": 32138, "v": "जानन्तोऽपि रणे शौर्यं घोरं गाण्डीवधन्वनः । हाहाकारकृतोत्साहा भीष्मं जग्मुः समन्ततः ॥"},
{"c": "6.100", "n": "14", "i": 32139, "v": "ततस्तालध्वजः शूरः पाण्डवानामनीकिनीम् । छादयामास समरे शरैः संनतपर्वभिः ॥"},
{"c": "6.100", "n": "15", "i": 32140, "v": "एकीभूतास्ततः सर्वे कुरवः पाण्डवैः सह । अयुध्यन्त महाराज मध्यं प्राप्ते दिवाकरे ॥"},
{"c": "6.100", "n": "16", "i": 32141, "v": "सात्यकिः कृतवर्माणं विद्ध्वा पञ्चभिरायसैः । अतिष्ठदाहवे शूरः किरन्बाणान्सहस्रशः ॥"},
{"c": "6.100", "n": "17", "i": 32142, "v": "तथैव द्रुपदो राजा द्रोणं विद्ध्वा शितैः शरैः । पुनर्विव्याध सप्तत्या सारथिं चास्य सप्तभिः ॥"},
{"c": "6.100", "n": "18", "i": 32143, "v": "भीमसेनस्तु राजानं बाह्लिकं प्रपितामहम् । विद्ध्वानदन्महानादं शार्दूल इव कानने ॥"},
{"c": "6.100", "n": "19", "i": 32144, "v": "आर्जुनिश्चित्रसेनेन विद्धो बहुभिराशुगैः । चित्रसेनं त्रिभिर्बाणैर्विव्याध हृदये भृशम् ॥"},
{"c": "6.100", "n": "20", "i": 32145, "v": "समागतौ तौ तु रणे महामात्रौ व्यरोचताम् । यथा दिवि महाघोरौ राजन्बुधशनैश्चरौ ॥"},
{"c": "6.100", "n": "21", "i": 32146, "v": "तस्याश्वांश्चतुरो हत्वा सूतं च नवभिः शरैः । ननाद बलवन्नादं सौभद्रः परवीरहा ॥"},
{"c": "6.100", "n": "22", "i": 32147, "v": "हताश्वात्तु रथात्तूर्णमवप्लुत्य महारथः । आरुरोह रथं तूर्णं दुर्मुखस्य विशां पते ॥"},
{"c": "6.100", "n": "23", "i": 32148, "v": "द्रोणश्च द्रुपदं विद्ध्वा शरैः संनतपर्वभिः । सारथिं चास्य विव्याध त्वरमाणः पराक्रमी ॥"},
{"c": "6.100", "n": "24", "i": 32149, "v": "पीड्यमानस्ततो राजा द्रुपदो वाहिनीमुखे । अपायाज्जवनैरश्वैः पूर्ववैरमनुस्मरन् ॥"},
{"c": "6.100", "n": "25", "i": 32150, "v": "भीमसेनस्तु राजानं मुहूर्तादिव बाह्लिकम् । व्यश्वसूतरथं चक्रे सर्वसैन्यस्य पश्यतः ॥"},
{"c": "6.100", "n": "26", "i": 32151, "v": "ससंभ्रमो महाराज संशयं परमं गतः । अवप्लुत्य ततो वाहाद्बाह्लिकः पुरुषोत्तमः । आरुरोह रथं तूर्णं लक्ष्मणस्य महारथः ॥"},
{"c": "6.100", "n": "27", "i": 32152, "v": "सात्यकिः कृतवर्माणं वारयित्वा महारथः । शरैर्बहुविधै राजन्नाससाद पितामहम् ॥"},
{"c": "6.100", "n": "28", "i": 32153, "v": "स विद्ध्वा भारतं षष्ट्या निशितैर्लोमवाहिभिः । ननर्तेव रथोपस्थे विधुन्वानो महद्धनुः ॥"},
{"c": "6.100", "n": "29", "i": 32154, "v": "तस्यायसीं महाशक्तिं चिक्षेपाथ पितामहः । हेमचित्रां महावेगां नागकन्योपमां शुभाम् ॥"},
{"c": "6.100", "n": "30", "i": 32155, "v": "तामापतन्तीं सहसा मृत्युकल्पां सुतेजनाम् । ध्वंसयामास वार्ष्णेयो लाघवेन महायशाः ॥"},
{"c": "6.100", "n": "31", "i": 32156, "v": "अनासाद्य तु वार्ष्णेयं शक्तिः परमदारुणा । न्यपतद्धरणीपृष्ठे महोल्केव गतप्रभा ॥"},
{"c": "6.100", "n": "32", "i": 32157, "v": "वार्ष्णेयस्तु ततो राजन्स्वां शक्तिं घोरदर्शनाम् । वेगवद्गृह्य चिक्षेप पितामहरथं प्रति ॥"},
{"c": "6.100", "n": "33", "i": 32158, "v": "वार्ष्णेयभुजवेगेन प्रणुन्ना सा महाहवे । अभिदुद्राव वेगेन कालरात्रिर्यथा नरम् ॥"},
{"c": "6.100", "n": "34", "i": 32159, "v": "तामापतन्तीं सहसा द्विधा चिच्छेद भारत । क्षुरप्राभ्यां सुतीक्ष्णाभ्यां सान्वकीर्यत भूतले ॥"},
{"c": "6.100", "n": "35", "i": 32160, "v": "छित्त्वा तु शक्तिं गाङ्गेयः सात्यकिं नवभिः शरैः । आजघानोरसि क्रुद्धः प्रहसञ्शत्रुकर्शनः ॥"},
{"c": "6.100", "n": "36", "i": 32161, "v": "ततः सरथनागाश्वाः पाण्डवाः पाण्डुपूर्वज । परिवव्रू रणे भीष्मं माधवत्राणकारणात् ॥"},
{"c": "6.100", "n": "37", "i": 32162, "v": "ततः प्रववृते युद्धं तुमुलं लोमहर्षणम् । पाण्डवानां कुरूणां च समरे विजयैषिणाम् ॥"},
{"c": "6.101", "t": "संजय उवाच ।"},
{"c": "6.101", "n": "1", "i": 32163, "v": "दृष्ट्वा भीष्मं रणे क्रुद्धं पाण्डवैरभिसंवृतम् । यथा मेघैर्महाराज तपान्ते दिवि भास्करम् ॥"},
{"c": "6.101", "n": "2", "i": 32164, "v": "दुर्योधनो महाराज दुःशासनमभाषत । एष शूरो महेष्वासो भीष्मः शत्रुनिषूदनः ॥"},
{"c": "6.101", "n": "3", "i": 32165, "v": "छादितः पाण्डवैः शूरैः समन्ताद्भरतर्षभ । तस्य कार्यं त्वया वीर रक्षणं सुमहात्मनः ॥"},
{"c": "6.101", "n": "4", "i": 32166, "v": "रक्ष्यमाणो हि समरे भीष्मोऽस्माकं पितामहः । निहन्यात्समरे यत्तान्पाञ्चालान्पाण्डवैः सह ॥"},
{"c": "6.101", "n": "5", "i": 32167, "v": "तत्र कार्यमहं मन्ये भीष्मस्यैवाभिरक्षणम् । गोप्ता ह्येष महेष्वासो भीष्मोऽस्माकं पितामहः ॥"},
{"c": "6.101", "n": "6", "i": 32168, "v": "स भवान्सर्वसैन्येन परिवार्य पितामहम् । समरे दुष्करं कर्म कुर्वाणं परिरक्षतु ॥"},
{"c": "6.101", "n": "7", "i": 32169, "v": "एवमुक्तस्तु समरे पुत्रो दुःशासनस्तव । परिवार्य स्थितो भीष्मं सैन्येन महता वृतः ॥"},
{"c": "6.101", "n": "8", "i": 32170, "v": "ततः शतसहस्रेण हयानां सुबलात्मजः । विमलप्रासहस्तानामृष्टितोमरधारिणाम् ॥"},
{"c": "6.101", "n": "9", "i": 32171, "v": "दर्पितानां सुवेगानां बलस्थानां पताकिनाम् । शिक्षितैर्युद्धकुशलैरुपेतानां नरोत्तमैः ॥"},
{"c": "6.101", "n": "10", "i": 32172, "v": "नकुलं सहदेवं च धर्मराजं च पाण्डवम् । न्यवारयन्नरश्रेष्ठं परिवार्य समन्ततः ॥"},
{"c": "6.101", "n": "11", "i": 32173, "v": "ततो दुर्योधनो राजा शूराणां हयसादिनाम् । अयुतं प्रेषयामास पाण्डवानां निवारणे ॥"},
{"c": "6.101", "n": "12", "i": 32174, "v": "तैः प्रविष्टैर्महावेगैर्गरुत्मद्भिरिवाहवे । खुराहता धरा राजंश्चकम्पे च ननाद च ॥"},
{"c": "6.101", "n": "13", "i": 32175, "v": "खुरशब्दश्च सुमहान्वाजिनां शुश्रुवे तदा । महावंशवनस्येव दह्यमानस्य पर्वते ॥"},
{"c": "6.101", "n": "14", "i": 32176, "v": "उत्पतद्भिश्च तैस्तत्र समुद्धूतं महद्रजः । दिवाकरपथं प्राप्य छादयामास भास्करम् ॥"},
{"c": "6.101", "n": "15", "i": 32177, "v": "वेगवद्भिर्हयैस्तैस्तु क्षोभितं पाण्डवं बलम् । निपतद्भिर्महावेगैर्हंसैरिव महत्सरः । हेषतां चैव शब्देन न प्राज्ञायत किंचन ॥"},
{"c": "6.101", "n": "16", "i": 32178, "v": "ततो युधिष्ठिरो राजा माद्रीपुत्रौ च पाण्डवौ । प्रत्यघ्नंस्तरसा वेगं समरे हयसादिनाम् ॥"},
{"c": "6.101", "n": "17", "i": 32179, "v": "उद्वृत्तस्य महाराज प्रावृट्कालेन पूर्यतः । पौर्णमास्यामम्बुवेगं यथा वेला महोदधेः ॥"},
{"c": "6.101", "n": "18", "i": 32180, "v": "ततस्ते रथिनो राजञ्शरैः संनतपर्वभिः । न्यकृन्तन्नुत्तमाङ्गानि कायेभ्यो हयसादिनाम् ॥"},
{"c": "6.101", "n": "19", "i": 32181, "v": "ते निपेतुर्महाराज निहता दृढधन्विभिः । नागैरिव महानागा यथा स्युर्गिरिगह्वरे ॥"},
{"c": "6.101", "n": "20", "i": 32182, "v": "तेऽपि प्रासैः सुनिशितैः शरैः संनतपर्वभिः । न्यकृन्तन्नुत्तमाङ्गानि विचरन्तो दिशो दश ॥"},
{"c": "6.101", "n": "21", "i": 32183, "v": "अत्यासन्ना हयारोहा ऋष्टिभिर्भरतर्षभ । अच्छिनन्नुत्तमाङ्गानि फलानीव महाद्रुमात् ॥"},
{"c": "6.101", "n": "22", "i": 32184, "v": "ससादिनो हया राजंस्तत्र तत्र निषूदिताः । पतिताः पात्यमानाश्च शतशोऽथ सहस्रशः ॥"},
{"c": "6.101", "n": "23", "i": 32185, "v": "वध्यमाना हयास्ते तु प्राद्रवन्त भयार्दिताः । यथा सिंहान्समासाद्य मृगाः प्राणपरायणाः ॥"},
{"c": "6.101", "n": "24", "i": 32186, "v": "पाण्डवास्तु महाराज जित्वा शत्रून्महाहवे । दध्मुः शङ्खांश्च भेरीश्च ताडयामासुराहवे ॥"},
{"c": "6.101", "n": "25", "i": 32187, "v": "ततो दुर्योधनो दृष्ट्वा दीनं सैन्यमवस्थितम् । अब्रवीद्भरतश्रेष्ठ मद्रराजमिदं वचः ॥"},
{"c": "6.101", "n": "26", "i": 32188, "v": "एष पाण्डुसुतो ज्येष्ठो जित्वा मातुल मामकान् । पश्यतां नो महाबाहो सेनां द्रावयते बली ॥"},
{"c": "6.101", "n": "27", "i": 32189, "v": "तं वारय महाबाहो वेलेव मकरालयम् । त्वं हि संश्रूयसेऽत्यर्थमसह्यबलविक्रमः ॥"},
{"c": "6.101", "n": "28", "i": 32190, "v": "पुत्रस्य तव तद्वाक्यं श्रुत्वा शल्यः प्रतापवान् । प्रययौ रथवंशेन यत्र राजा युधिष्ठिरः ॥"},
{"c": "6.101", "n": "29", "i": 32191, "v": "तदापतद्वै सहसा शल्यस्य सुमहद्बलम् । महौघवेगं समरे वारयामास पाण्डवः ॥"},
{"c": "6.101", "n": "30", "i": 32192, "v": "मद्रराजं च समरे धर्मराजो महारथः । दशभिः सायकैस्तूर्णमाजघान स्तनान्तरे । नकुलः सहदेवश्च त्रिभिस्त्रिभिरजिह्मगैः ॥"},
{"c": "6.101", "n": "31", "i": 32193, "v": "मद्रराजोऽपि तान्सर्वानाजघान त्रिभिस्त्रिभिः । युधिष्ठिरं पुनः षष्ट्या विव्याध निशितैः शरैः । माद्रीपुत्रौ च संरब्धौ द्वाभ्यां द्वाभ्यामताडयत् ॥"},
{"c": "6.101", "n": "32", "i": 32194, "v": "ततो भीमो महाबाहुर्दृष्ट्वा राजानमाहवे । मद्रराजवशं प्राप्तं मृत्योरास्यगतं यथा । अभ्यद्रवत संग्रामे युधिष्ठिरममित्रजित् ॥"},
{"c": "6.101", "n": "33", "i": 32195, "v": "ततो युद्धं महाघोरं प्रावर्तत सुदारुणम् । अपरां दिशमास्थाय द्योतमाने दिवाकरे ॥"},
{"c": "6.102", "t": "संजय उवाच ।"},
{"c": "6.102", "n": "1", "i": 32196, "v": "ततः पिता तव क्रुद्धो निशितैः सायकोत्तमैः । आजघान रणे पार्थान्सहसेनान्समन्ततः ॥"},
{"c": "6.102", "n": "2", "i": 32197, "v": "भीमं द्वादशभिर्विद्ध्वा सात्यकिं नवभिः शरैः । नकुलं च त्रिभिर्बाणैः सहदेवं च सप्तभिः ॥"},
{"c": "6.102", "n": "3", "i": 32198, "v": "युधिष्ठिरं द्वादशभिर्बाह्वोरुरसि चार्पयत् । धृष्टद्युम्नं ततो विद्ध्वा विननाद महाबलः ॥"},
{"c": "6.102", "n": "4", "i": 32199, "v": "तं द्वादशार्धैर्नकुलो माधवश्च त्रिभिः शरैः । धृष्टद्युम्नश्च सप्तत्या भीमसेनश्च पञ्चभिः । युधिष्ठिरो द्वादशभिः प्रत्यविध्यत्पितामहम् ॥"},
{"c": "6.102", "n": "5", "i": 32200, "v": "द्रोणस्तु सात्यकिं विद्ध्वा भीमसेनमविध्यत । एकैकं पञ्चभिर्बाणैर्यमदण्डोपमैः शितैः ॥"},
{"c": "6.102", "n": "6", "i": 32201, "v": "तौ च तं प्रत्यविध्येतां त्रिभिस्त्रिभिरजिह्मगैः । तोत्त्रैरिव महानागं द्रोणं ब्राह्मणपुंगवम् ॥"},
{"c": "6.102", "n": "7", "i": 32202, "v": "सौवीराः कितवाः प्राच्याः प्रतीच्योदीच्यमालवाः । अभीषाहाः शूरसेनाः शिबयोऽथ वसातयः । संग्रामे नाजहुर्भीष्मं वध्यमानाः शितैः शरैः ॥"},
{"c": "6.102", "n": "8", "i": 32203, "v": "तथैवान्ये वध्यमानाः पाण्डवेयैर्महात्मभिः । पाण्डवानभ्यवर्तन्त विविधायुधपाणयः । तथैव पाण्डवा राजन्परिवव्रुः पितामहम् ॥"},
{"c": "6.102", "n": "9", "i": 32204, "v": "स समन्तात्परिवृतो रथौघैरपराजितः । गहनेऽग्निरिवोत्सृष्टः प्रजज्वाल दहन्परान् ॥"},
{"c": "6.102", "n": "10", "i": 32205, "v": "रथाग्न्यगारश्चापार्चिरसिशक्तिगदेन्धनः । शरस्फुलिङ्गो भीष्माग्निर्ददाह क्षत्रियर्षभान् ॥"},
{"c": "6.102", "n": "11", "i": 32206, "v": "सुवर्णपुङ्खैरिषुभिर्गार्ध्रपक्षैः सुतेजनैः । कर्णिनालीकनाराचैश्छादयामास तद्बलम् ॥"},
{"c": "6.102", "n": "12", "i": 32207, "v": "अपातयद्ध्वजांश्चैव रथिनश्च शितैः शरैः । मुण्डतालवनानीव चकार स रथव्रजान् ॥"},
{"c": "6.102", "n": "13", "i": 32208, "v": "निर्मनुष्यान्रथान्राजन्गजानश्वांश्च संयुगे । अकरोत्स महाबाहुः सर्वशस्त्रभृतां वरः ॥"},
{"c": "6.102", "n": "14", "i": 32209, "v": "तस्य ज्यातलनिर्घोषं विस्फूर्जितमिवाशनेः । निशम्य सर्वभूतानि समकम्पन्त भारत ॥"},
{"c": "6.102", "n": "15", "i": 32210, "v": "अमोघा ह्यपतन्बाणाः पितुस्ते भरतर्षभ । नासज्जन्त तनुत्रेषु भीष्मचापच्युताः शराः ॥"},
{"c": "6.102", "n": "16", "i": 32211, "v": "हतवीरान्रथान्राजन्संयुक्ताञ्जवनैर्हयैः । अपश्याम महाराज ह्रियमाणान्रणाजिरे ॥"},
{"c": "6.102", "n": "17", "i": 32212, "v": "चेदिकाशिकरूषाणां सहस्राणि चतुर्दश । महारथाः समाख्याताः कुलपुत्रास्तनुत्यजः । अपरावर्तिनः सर्वे सुवर्णविकृतध्वजाः ॥"},
{"c": "6.102", "n": "18", "i": 32213, "v": "संग्रामे भीष्ममासाद्य व्यादितास्यमिवान्तकम् । निमग्नाः परलोकाय सवाजिरथकुञ्जराः ॥"},
{"c": "6.102", "n": "19", "i": 32214, "v": "भग्नाक्षोपस्करान्कांश्चिद्भग्नचक्रांश्च सर्वशः । अपश्याम रथान्राजञ्शतशोऽथ सहस्रशः ॥"},
{"c": "6.102", "n": "20", "i": 32215, "v": "सवरूथै रथैर्भग्नै रथिभिश्च निपातितैः । शरैः सुकवचैश्छिन्नैः पट्टिशैश्च विशां पते ॥"},
{"c": "6.102", "n": "21", "i": 32216, "v": "गदाभिर्मुसलैश्चैव निस्त्रिंशैश्च शिलीमुखैः । अनुकर्षैरुपासङ्गैश्चक्रैर्भग्नैश्च मारिष ॥"},
{"c": "6.102", "n": "22", "i": 32217, "v": "बाहुभिः कार्मुकैः खड्गैः शिरोभिश्च सकुण्डलैः । तलत्रैरङ्गुलित्रैश्च ध्वजैश्च विनिपातितैः । चापैश्च बहुधा छिन्नैः समास्तीर्यत मेदिनी ॥"},
{"c": "6.102", "n": "23", "i": 32218, "v": "हतारोहा गजा राजन्हयाश्च हतसादिनः । परिपेतुर्द्रुतं तत्र शतशोऽथ सहस्रशः ॥"},
{"c": "6.102", "n": "24", "i": 32219, "v": "यतमानाश्च ते वीरा द्रवमाणान्महारथान् । नाशक्नुवन्वारयितुं भीष्मबाणप्रपीडितान् ॥"},
{"c": "6.102", "n": "25", "i": 32220, "v": "महेन्द्रसमवीर्येण वध्यमाना महाचमूः । अभज्यत महाराज न च द्वौ सह धावतः ॥"},
{"c": "6.102", "n": "26", "i": 32221, "v": "आविद्धरथनागाश्वं पतितध्वजकूबरम् । अनीकं पाण्डुपुत्राणां हाहाभूतमचेतनम् ॥"},
{"c": "6.102", "n": "27", "i": 32222, "v": "जघानात्र पिता पुत्रं पुत्रश्च पितरं तथा । प्रियं सखायं चाक्रन्दे सखा दैवबलात्कृतः ॥"},
{"c": "6.102", "n": "28", "i": 32223, "v": "विमुच्य कवचानन्ये पाण्डुपुत्रस्य सैनिकाः । प्रकीर्य केशान्धावन्तः प्रत्यदृश्यन्त भारत ॥"},
{"c": "6.102", "n": "29", "i": 32224, "v": "तद्गोकुलमिवोद्भ्रान्तमुद्भ्रान्तरथकुञ्जरम् । ददृशे पाण्डुपुत्रस्य सैन्यमार्तस्वरं तदा ॥"},
{"c": "6.102", "n": "30", "i": 32225, "v": "प्रभज्यमानं सैन्यं तु दृष्ट्वा यादवनन्दनः । उवाच पार्थं बीभत्सुं निगृह्य रथमुत्तमम् ॥"},
{"c": "6.102", "n": "31", "i": 32226, "v": "अयं स कालः संप्राप्तः पार्थ यः काङ्क्षितस्तव । प्रहरास्मै नरव्याघ्र न चेन्मोहात्प्रमुह्यसे ॥"},
{"c": "6.102", "n": "32", "i": 32227, "v": "यत्पुरा कथितं वीर त्वया राज्ञां समागमे । विराटनगरे पार्थ संजयस्य समीपतः ॥"},
{"c": "6.102", "n": "33", "i": 32228, "v": "भीष्मद्रोणमुखान्सर्वान्धार्तराष्ट्रस्य सैनिकान् । सानुबन्धान्हनिष्यामि ये मां योत्स्यन्ति संयुगे ॥"},
{"c": "6.102", "n": "34", "i": 32229, "v": "इति तत्कुरु कौन्तेय सत्यं वाक्यमरिंदम । क्षत्रधर्ममनुस्मृत्य युध्यस्व भरतर्षभ ॥"},
{"c": "6.102", "n": "35", "i": 32230, "v": "इत्युक्तो वासुदेवेन तिर्यग्दृष्टिरधोमुखः । अकाम इव बीभत्सुरिदं वचनमब्रवीत् ॥"},
{"c": "6.102", "n": "36", "i": 32231, "v": "अवध्यानां वधं कृत्वा राज्यं वा नरकोत्तरम् । दुःखानि वनवासे वा किं नु मे सुकृतं भवेत् ॥"},
{"c": "6.102", "n": "37", "i": 32232, "v": "चोदयाश्वान्यतो भीष्मः करिष्ये वचनं तव । पातयिष्यामि दुर्धर्षं वृद्धं कुरुपितामहम् ॥"},
{"c": "6.102", "n": "38", "i": 32233, "v": "ततोऽश्वान्रजतप्रख्यांश्चोदयामास माधवः । यतो भीष्मस्ततो राजन्दुष्प्रेक्ष्यो रश्मिवानिव ॥"},
{"c": "6.102", "n": "39", "i": 32234, "v": "ततस्तत्पुनरावृत्तं युधिष्ठिरबलं महत् । दृष्ट्वा पार्थं महाबाहुं भीष्मायोद्यन्तमाहवे ॥"},
{"c": "6.102", "n": "40", "i": 32235, "v": "ततो भीष्मः कुरुश्रेष्ठः सिंहवद्विनदन्मुहुः । धनंजयरथं शीघ्रं शरवर्षैरवाकिरत् ॥"},
{"c": "6.102", "n": "41", "i": 32236, "v": "क्षणेन स रथस्तस्य सहयः सहसारथिः । शरवर्षेण महता न प्राज्ञायत किंचन ॥"},
{"c": "6.102", "n": "42", "i": 32237, "v": "वासुदेवस्त्वसंभ्रान्तो धैर्यमास्थाय सात्वतः । चोदयामास तानश्वान्वितुन्नान्भीष्मसायकैः ॥"},
{"c": "6.102", "n": "43", "i": 32238, "v": "ततः पार्थो धनुर्गृह्य दिव्यं जलदनिस्वनम् । पातयामास भीष्मस्य धनुश्छित्त्वा शितैः शरैः ॥"},
{"c": "6.102", "n": "44", "i": 32239, "v": "स च्छिन्नधन्वा कौरव्यः पुनरन्यन्महद्धनुः । निमेषान्तरमात्रेण सज्यं चक्रे पिता तव ॥"},
{"c": "6.102", "n": "45", "i": 32240, "v": "विचकर्ष ततो दोर्भ्यां धनुर्जलदनिस्वनम् । अथास्य तदपि क्रुद्धश्चिच्छेद धनुरर्जुनः ॥"},
{"c": "6.102", "n": "46", "i": 32241, "v": "तस्य तत्पूजयामास लाघवं शंतनोः सुतः । साधु पार्थ महाबाहो साधु कुन्तीसुतेति च ॥"},
{"c": "6.102", "n": "47", "i": 32242, "v": "समाभाष्यैनमपरं प्रगृह्य रुचिरं धनुः । मुमोच समरे भीष्मः शरान्पार्थरथं प्रति ॥"},
{"c": "6.102", "n": "48", "i": 32243, "v": "अदर्शयद्वासुदेवो हययाने परं बलम् । मोघान्कुर्वञ्शरांस्तस्य मण्डलानि विदर्शयन् ॥"},
{"c": "6.102", "n": "49", "i": 32244, "v": "शुशुभाते नरव्याघ्रौ भीष्मपार्थौ शरक्षतौ । गोवृषाविव संरब्धौ विषाणोल्लिखिताङ्कितौ ॥"},
{"c": "6.102", "n": "50", "i": 32245, "v": "वासुदेवस्तु संप्रेक्ष्य पार्थस्य मृदुयुद्धताम् । भीष्मं च शरवर्षाणि सृजन्तमनिशं युधि ॥"},
{"c": "6.102", "n": "51", "i": 32246, "v": "प्रतपन्तमिवादित्यं मध्यमासाद्य सेनयोः । वरान्वरान्विनिघ्नन्तं पाण्डुपुत्रस्य सैनिकान् ॥"},
{"c": "6.102", "n": "52", "i": 32247, "v": "युगान्तमिव कुर्वाणं भीष्मं यौधिष्ठिरे बले । नामृष्यत महाबाहुर्माधवः परवीरहा ॥"},
{"c": "6.102", "n": "53", "i": 32248, "v": "उत्सृज्य रजतप्रख्यान्हयान्पार्थस्य मारिष । क्रुद्धो नाम महायोगी प्रचस्कन्द महारथात् । अभिदुद्राव भीष्मं स भुजप्रहरणो बली ॥"},
{"c": "6.102", "n": "54", "i": 32249, "v": "प्रतोदपाणिस्तेजस्वी सिंहवद्विनदन्मुहुः । दारयन्निव पद्भ्यां स जगतीं जगतीश्वरः ॥"},
{"c": "6.102", "n": "55", "i": 32250, "v": "क्रोधताम्रेक्षणः कृष्णो जिघांसुरमितद्युतिः । ग्रसन्निव च चेतांसि तावकानां महाहवे ॥"},
{"c": "6.102", "n": "56", "i": 32251, "v": "दृष्ट्वा माधवमाक्रन्दे भीष्मायोद्यन्तमाहवे । हतो भीष्मो हतो भीष्म इति तत्र स्म सैनिकाः । क्रोशन्तः प्राद्रवन्सर्वे वासुदेवभयान्नराः ॥"},
{"c": "6.102", "n": "57", "i": 32252, "v": "पीतकौशेयसंवीतो मणिश्यामो जनार्दनः । शुशुभे विद्रवन्भीष्मं विद्युन्माली यथाम्बुदः ॥"},
{"c": "6.102", "n": "58", "i": 32253, "v": "स सिंह इव मातङ्गं यूथर्षभ इवर्षभम् । अभिदुद्राव तेजस्वी विनदन्यादवर्षभः ॥"},
{"c": "6.102", "n": "59", "i": 32254, "v": "तमापतन्तं संप्रेक्ष्य पुण्डरीकाक्षमाहवे । असंभ्रमं रणे भीष्मो विचकर्ष महद्धनुः । उवाच चैनं गोविन्दमसंभ्रान्तेन चेतसा ॥"},
{"c": "6.102", "n": "60", "i": 32255, "v": "एह्येहि पुण्डरीकाक्ष देवदेव नमोऽस्तु ते । मामद्य सात्वतश्रेष्ठ पातयस्व महाहवे ॥"},
{"c": "6.102", "n": "61", "i": 32256, "v": "त्वया हि देव संग्रामे हतस्यापि ममानघ । श्रेय एव परं कृष्ण लोकेऽमुष्मिन्निहैव च । संभावितोऽस्मि गोविन्द त्रैलोक्येनाद्य संयुगे ॥"},
{"c": "6.102", "n": "62", "i": 32257, "v": "अन्वगेव ततः पार्थस्तमनुद्रुत्य केशवम् । निजग्राह महाबाहुर्बाहुभ्यां परिगृह्य वै ॥"},
{"c": "6.102", "n": "63", "i": 32258, "v": "निगृह्यमाणः पार्थेन कृष्णो राजीवलोचनः । जगाम चैनमादाय वेगेन पुरुषोत्तमः ॥"},
{"c": "6.102", "n": "64", "i": 32259, "v": "पार्थस्तु विष्टभ्य बलाच्चरणौ परवीरहा । निजघ्राह हृषीकेशं कथंचिद्दशमे पदे ॥"},
{"c": "6.102", "n": "65", "i": 32260, "v": "तत एनमुवाचार्तः क्रोधपर्याकुलेक्षणम् । निःश्वसन्तं यथा नागमर्जुनः परवीरहा ॥"},
{"c": "6.102", "n": "66", "i": 32261, "v": "निवर्तस्व महाबाहो नानृतं कर्तुमर्हसि । यत्त्वया कथितं पूर्वं न योत्स्यामीति केशव ॥"},
{"c": "6.102", "n": "67", "i": 32262, "v": "मिथ्यावादीति लोकस्त्वां कथयिष्यति माधव । ममैष भारः सर्वो हि हनिष्यामि यतव्रतम् ॥"},
{"c": "6.102", "n": "68", "i": 32263, "v": "शपे माधव सख्येन सत्येन सुकृतेन च । अन्तं यथा गमिष्यामि शत्रूणां शत्रुकर्शन ॥"},
{"c": "6.102", "n": "69", "i": 32264, "v": "अद्यैव पश्य दुर्धर्षं पात्यमानं महाव्रतम् । तारापतिमिवापूर्णमन्तकाले यदृच्छया ॥"},
{"c": "6.102", "n": "70", "i": 32265, "v": "माधवस्तु वचः श्रुत्वा फल्गुनस्य महात्मनः । नकिंचिदुक्त्वा सक्रोध आरुरोह रथं पुनः ॥"},
{"c": "6.102", "n": "71", "i": 32266, "v": "तौ रथस्थौ नरव्याघ्रौ भीष्मः शांतनवः पुनः । ववर्ष शरवर्षेण मेघो वृष्ट्या यथाचलौ ॥"},
{"c": "6.102", "n": "72", "i": 32267, "v": "प्राणांश्चादत्त योधानां पिता देवव्रतस्तव । गभस्तिभिरिवादित्यस्तेजांसि शिशिरात्यये ॥"},
{"c": "6.102", "n": "73", "i": 32268, "v": "यथा कुरूणां सैन्यानि बभञ्ज युधि पाण्डवः । तथा पाण्डवसैन्यानि बभञ्ज युधि ते पिता ॥"},
{"c": "6.102", "n": "74", "i": 32269, "v": "हतविद्रुतसैन्यास्तु निरुत्साहा विचेतसः । निरीक्षितुं न शेकुस्ते भीष्ममप्रतिमं रणे । मध्यं गतमिवादित्यं प्रतपन्तं स्वतेजसा ॥"},
{"c": "6.102", "n": "75", "i": 32270, "v": "ते वध्यमाना भीष्मेण कालेनेव युगक्षये । वीक्षां चक्रुर्महाराज पाण्डवा भयपीडिताः ॥"},
{"c": "6.102", "n": "76", "i": 32271, "v": "त्रातारं नाध्यगच्छन्त गावः पङ्कगता इव । पिपीलिका इव क्षुण्णा दुर्बला बलिना रणे ॥"},
{"c": "6.102", "n": "77", "i": 32272, "v": "महारथं भारत दुष्प्रधर्षं; शरौघिणं प्रतपन्तं नरेन्द्रान् । भीष्मं न शेकुः प्रतिवीक्षितुं ते; शरार्चिषं सूर्यमिवातपन्तम् ॥"},
{"c": "6.102", "n": "78", "i": 32273, "v": "विमृद्नतस्तस्य तु पाण्डुसेना;मस्तं जगामाथ सहस्ररश्मिः । ततो बलानां श्रमकर्शितानां; मनोऽवहारं प्रति संबभूव ॥"},
{"c": "6.103", "t": "संजय उवाच ।"},
{"c": "6.103", "n": "1", "i": 32274, "v": "युध्यतामेव तेषां तु भास्करेऽस्तमुपागते । संध्या समभवद्घोरा नापश्याम ततो रणम् ॥"},
{"c": "6.103", "n": "2", "i": 32275, "v": "ततो युधिष्ठिरो राजा संध्यां संदृश्य भारत । वध्यमानं बलं चापि भीष्मेणामित्रघातिना ॥"},
{"c": "6.103", "n": "3", "i": 32276, "v": "मुक्तशस्त्रं परावृत्तं पलायनपरायणम् । भीष्मं च युधि संरब्धमनुयान्तं महारथान् ॥"},
{"c": "6.103", "n": "4", "i": 32277, "v": "सोमकांश्च जितान्दृष्ट्वा निरुत्साहान्महारथान् । चिन्तयित्वा चिरं ध्यात्वा अवहारमरोचयत् ॥"},
{"c": "6.103", "n": "5", "i": 32278, "v": "ततोऽवहारं सैन्यानां चक्रे राजा युधिष्ठिरः । तथैव तव सैन्यानामवहारो ह्यभूत्तदा ॥"},
{"c": "6.103", "n": "6", "i": 32279, "v": "ततोऽवहारं सैन्यानां कृत्वा तत्र महारथाः । न्यविशन्त कुरुश्रेष्ठ संग्रामे क्षतविक्षताः ॥"},
{"c": "6.103", "n": "7", "i": 32280, "v": "भीष्मस्य समरे कर्म चिन्तयानास्तु पाण्डवाः । नालभन्त तदा शान्तिं भृशं भीष्मेण पीडिताः ॥"},
{"c": "6.103", "n": "8", "i": 32281, "v": "भीष्मोऽपि समरे जित्वा पाण्डवान्सह सृञ्जयैः । पूज्यमानस्तव सुतैर्वन्द्यमानश्च भारत ॥"},
{"c": "6.103", "n": "9", "i": 32282, "v": "न्यविशत्कुरुभिः सार्धं हृष्टरूपैः समन्ततः । ततो रात्रिः समभवत्सर्वभूतप्रमोहिनी ॥"},
{"c": "6.103", "n": "10", "i": 32283, "v": "तस्मिन्रात्रिमुखे घोरे पाण्डवा वृष्णिभिः सह । सृञ्जयाश्च दुराधर्षा मन्त्राय समुपाविशन् ॥"},
{"c": "6.103", "n": "11", "i": 32284, "v": "आत्मनिःश्रेयसं सर्वे प्राप्तकालं महाबलाः । मन्त्रयामासुरव्यग्रा मन्त्रनिश्चयकोविदाः ॥"},
{"c": "6.103", "n": "12", "i": 32285, "v": "ततो युधिष्ठिरो राजा मन्त्रयित्वा चिरं नृप । वासुदेवं समुद्वीक्ष्य वाक्यमेतदुवाच ह ॥"},
{"c": "6.103", "n": "13", "i": 32286, "v": "पश्य कृष्ण महात्मानं भीष्मं भीमपराक्रमम् । गजं नलवनानीव विमृद्नन्तं बलं मम ॥"},
{"c": "6.103", "n": "14", "i": 32287, "v": "न चैवैनं महात्मानमुत्सहामो निरीक्षितुम् । लेलिह्यमानं सैन्येषु प्रवृद्धमिव पावकम् ॥"},
{"c": "6.103", "n": "15", "i": 32288, "v": "यथा घोरो महानागस्तक्षको वै विषोल्बणः । तथा भीष्मो रणे कृष्ण तीक्ष्णशस्त्रः प्रतापवान् ॥"},
{"c": "6.103", "n": "16", "i": 32289, "v": "गृहीतचापः समरे विमुञ्चंश्च शिताञ्शरान् । शक्यो जेतुं यमः क्रुद्धो वज्रपाणिश्च देवराट् ॥"},
{"c": "6.103", "n": "17", "i": 32290, "v": "वरुणः पाशभृद्वापि सगदो वा धनेश्वरः । न तु भीष्मः सुसंक्रुद्धः शक्यो जेतुं महाहवे ॥"},
{"c": "6.103", "n": "18", "i": 32291, "v": "सोऽहमेवं गते कृष्ण निमग्नः शोकसागरे । आत्मनो बुद्धिदौर्बल्याद्भीष्ममासाद्य संयुगे ॥"},
{"c": "6.103", "n": "19", "i": 32292, "v": "वनं यास्यामि दुर्धर्ष श्रेयो मे तत्र वै गतम् । न युद्धं रोचये कृष्ण हन्ति भीष्मो हि नः सदा ॥"},
{"c": "6.103", "n": "20", "i": 32293, "v": "यथा प्रज्वलितं वह्निं पतंगः समभिद्रवन् । एकतो मृत्युमभ्येति तथाहं भीष्ममीयिवान् ॥"},
{"c": "6.103", "n": "21", "i": 32294, "v": "क्षयं नीतोऽस्मि वार्ष्णेय राज्यहेतोः पराक्रमी । भ्रातरश्चैव मे शूराः सायकैर्भृशपीडिताः ॥"},
{"c": "6.103", "n": "22", "i": 32295, "v": "मत्कृते भ्रातृसौहार्दाद्राज्यात्प्रभ्रंशनं गताः । परिक्लिष्टा तथा कृष्णा मत्कृते मधुसूदन ॥"},
{"c": "6.103", "n": "23", "i": 32296, "v": "जीवितं बहु मन्येऽहं जीवितं ह्यद्य दुर्लभम् । जीवितस्याद्य शेषेण चरिष्ये धर्ममुत्तमम् ॥"},
{"c": "6.103", "n": "24", "i": 32297, "v": "यदि तेऽहमनुग्राह्यो भ्रातृभिः सह केशव । स्वधर्मस्याविरोधेन तदुदाहर केशव ॥"},
{"c": "6.103", "n": "25", "i": 32298, "v": "एतच्छ्रुत्वा वचस्तस्य कारुण्याद्बहुविस्तरम् । प्रत्युवाच ततः कृष्णः सान्त्वयानो युधिष्ठिरम् ॥"},
{"c": "6.103", "n": "26", "i": 32299, "v": "धर्मपुत्र विषादं त्वं मा कृथाः सत्यसंगर । यस्य ते भ्रातरः शूरा दुर्जयाः शत्रुसूदनाः ॥"},
{"c": "6.103", "n": "27", "i": 32300, "v": "अर्जुनो भीमसेनश्च वाय्वग्निसमतेजसौ । माद्रीपुत्रौ च विक्रान्तौ त्रिदशानामिवेश्वरौ ॥"},
{"c": "6.103", "n": "28", "i": 32301, "v": "मां वा नियुङ्क्ष्व सौहार्दाद्योत्स्ये भीष्मेण पाण्डव । त्वत्प्रयुक्तो ह्यहं राजन्किं न कुर्यां महाहवे ॥"},
{"c": "6.103", "n": "29", "i": 32302, "v": "हनिष्यामि रणे भीष्ममाहूय पुरुषर्षभम् । पश्यतां धार्तराष्ट्राणां यदि नेच्छति फल्गुनः ॥"},
{"c": "6.103", "n": "30", "i": 32303, "v": "यदि भीष्मे हते राजञ्जयं पश्यसि पाण्डव । हन्तास्म्येकरथेनाद्य कुरुवृद्धं पितामहम् ॥"},
{"c": "6.103", "n": "31", "i": 32304, "v": "पश्य मे विक्रमं राजन्महेन्द्रस्येव संयुगे । विमुञ्चन्तं महास्त्राणि पातयिष्यामि तं रथात् ॥"},
{"c": "6.103", "n": "32", "i": 32305, "v": "यः शत्रुः पाण्डुपुत्राणां मच्छत्रुः स न संशयः । मदर्था भवदर्था ये ये मदीयास्तवैव ते ॥"},
{"c": "6.103", "n": "33", "i": 32306, "v": "तव भ्राता मम सखा संबन्धी शिष्य एव च । मांसान्युत्कृत्य वै दद्यामर्जुनार्थे महीपते ॥"},
{"c": "6.103", "n": "34", "i": 32307, "v": "एष चापि नरव्याघ्रो मत्कृते जीवितं त्यजेत् । एष नः समयस्तात तारयेम परस्परम् । स मां नियुङ्क्ष्व राजेन्द्र यावद्द्वीपो भवाम्यहम् ॥"},
{"c": "6.103", "n": "35", "i": 32308, "v": "प्रतिज्ञातमुपप्लव्ये यत्तत्पार्थेन पूर्वतः । घातयिष्यामि गाङ्गेयमित्युलूकस्य संनिधौ ॥"},
{"c": "6.103", "n": "36", "i": 32309, "v": "परिरक्ष्यं च मम तद्वचः पार्थस्य धीमतः । अनुज्ञातं तु पार्थेन मया कार्यं न संशयः ॥"},
{"c": "6.103", "n": "37", "i": 32310, "v": "अथ वा फल्गुनस्यैष भारः परिमितो रणे । निहनिष्यति संग्रामे भीष्मं परपुरंजयम् ॥"},
{"c": "6.103", "n": "38", "i": 32311, "v": "अशक्यमपि कुर्याद्धि रणे पार्थः समुद्यतः । त्रिदशान्वा समुद्युक्तान्सहितान्दैत्यदानवैः । निहन्यादर्जुनः संख्ये किमु भीष्मं नराधिप ॥"},
{"c": "6.103", "n": "39", "i": 32312, "v": "विपरीतो महावीर्यो गतसत्त्वोऽल्पजीवितः । भीष्मः शांतनवो नूनं कर्तव्यं नावबुध्यते ॥"},
{"c": "6.103", "t": "युधिष्ठिर उवाच ।"},
{"c": "6.103", "n": "40", "i": 32313, "v": "एवमेतन्महाबाहो यथा वदसि माधव । सर्वे ह्येते न पर्याप्तास्तव वेगनिवारणे ॥"},
{"c": "6.103", "n": "41", "i": 32314, "v": "नियतं समवाप्स्यामि सर्वमेव यथेप्सितम् । यस्य मे पुरुषव्याघ्र भवान्नाथो महाबलः ॥"},
{"c": "6.103", "n": "42", "i": 32315, "v": "सेन्द्रानपि रणे देवाञ्जयेयं जयतां वर । त्वया नाथेन गोविन्द किमु भीष्मं महाहवे ॥"},
{"c": "6.103", "n": "43", "i": 32316, "v": "न तु त्वामनृतं कर्तुमुत्सहे स्वार्थगौरवात् । अयुध्यमानः साहाय्यं यथोक्तं कुरु माधव ॥"},
{"c": "6.103", "n": "44", "i": 32317, "v": "समयस्तु कृतः कश्चिद्भीष्मेण मम माधव । मन्त्रयिष्ये तवार्थाय न तु योत्स्ये कथंचन । दुर्योधनार्थे योत्स्यामि सत्यमेतदिति प्रभो ॥"},
{"c": "6.103", "n": "45", "i": 32318, "v": "स हि राज्यस्य मे दाता मन्त्रस्यैव च माधव । तस्माद्देवव्रतं भूयो वधोपायार्थमात्मनः । भवता सहिताः सर्वे पृच्छामो मधुसूदन ॥"},
{"c": "6.103", "n": "46", "i": 32319, "v": "तद्वयं सहिता गत्वा भीष्ममाशु नरोत्तमम् । रुचिते तव वार्ष्णेय मन्त्रं पृच्छाम कौरवम् ॥"},
{"c": "6.103", "n": "47", "i": 32320, "v": "स वक्ष्यति हितं वाक्यं तथ्यं चैव जनार्दन । यथा स वक्ष्यते कृष्ण तथा कर्तास्मि संयुगे ॥"},
{"c": "6.103", "n": "48", "i": 32321, "v": "स नो जयस्य दाता च मन्त्रस्य च धृतव्रतः । बालाः पित्रा विहीनाश्च तेन संवर्धिता वयम् ॥"},
{"c": "6.103", "n": "49", "i": 32322, "v": "तं चेत्पितामहं वृद्धं हन्तुमिच्छामि माधव । पितुः पितरमिष्टं वै धिगस्तु क्षत्रजीविकाम् ॥"},
{"c": "6.103", "t": "संजय उवाच ।"},
{"c": "6.103", "n": "50", "i": 32323, "v": "ततोऽब्रवीन्महाराज वार्ष्णेयः कुरुनन्दनम् । रोचते मे महाबाहो सततं तव भाषितम् ॥"},
{"c": "6.103", "n": "51", "i": 32324, "v": "देवव्रतः कृती भीष्मः प्रेक्षितेनापि निर्दहेत् । गम्यतां स वधोपायं प्रष्टुं सागरगासुतः । वक्तुमर्हति सत्यं स त्वया पृष्टो विशेषतः ॥"},
{"c": "6.103", "n": "52", "i": 32325, "v": "ते वयं तत्र गच्छामः प्रष्टुं कुरुपितामहम् । प्रणम्य शिरसा चैनं मन्त्रं पृच्छाम माधव । स नो दास्यति यं मन्त्रं तेन योत्स्यामहे परान् ॥"},
{"c": "6.103", "n": "53", "i": 32326, "v": "एवं संमन्त्र्य वै वीराः पाण्डवाः पाण्डुपूर्वज । जग्मुस्ते सहिताः सर्वे वासुदेवश्च वीर्यवान् । विमुक्तशस्त्रकवचा भीष्मस्य सदनं प्रति ॥"},
{"c": "6.103", "n": "54", "i": 32327, "v": "प्रविश्य च तदा भीष्मं शिरोभिः प्रतिपेदिरे । पूजयन्तो महाराज पाण्डवा भरतर्षभ । प्रणम्य शिरसा चैनं भीष्मं शरणमन्वयुः ॥"},
{"c": "6.103", "n": "55", "i": 32328, "v": "तानुवाच महाबाहुर्भीष्मः कुरुपितामहः । स्वागतं तव वार्ष्णेय स्वागतं ते धनंजय । स्वागतं धर्मपुत्राय भीमाय यमयोस्तथा ॥"},
{"c": "6.103", "n": "56", "i": 32329, "v": "किं कार्यं वः करोम्यद्य युष्मत्प्रीतिविवर्धनम् । सर्वात्मना च कर्तास्मि यद्यपि स्यात्सुदुष्करम् ॥"},
{"c": "6.103", "n": "57", "i": 32330, "v": "तथा ब्रुवाणं गाङ्गेयं प्रीतियुक्तं पुनः पुनः । उवाच वाक्यं दीनात्मा धर्मपुत्रो युधिष्ठिरः ॥"},
{"c": "6.103", "n": "58", "i": 32331, "v": "कथं जयेम धर्मज्ञ कथं राज्यं लभेमहि । प्रजानां संक्षयो न स्यात्कथं तन्मे वदाभिभो ॥"},
{"c": "6.103", "n": "59", "i": 32332, "v": "भवान्हि नो वधोपायं ब्रवीतु स्वयमात्मनः । भवन्तं समरे राजन्विषहेम कथं वयम् ॥"},
{"c": "6.103", "n": "60", "i": 32333, "v": "न हि ते सूक्ष्ममप्यस्ति रन्ध्रं कुरुपितामह । मण्डलेनैव धनुषा सदा दृश्योऽसि संयुगे ॥"},
{"c": "6.103", "n": "61", "i": 32334, "v": "नाददानं संदधानं विकर्षन्तं धनुर्न च । पश्यामस्त्वा महाबाहो रथे सूर्यमिव स्थितम् ॥"},
{"c": "6.103", "n": "62", "i": 32335, "v": "नराश्वरथनागानां हन्तारं परवीरहन् । क इवोत्सहते हन्तुं त्वां पुमान्भरतर्षभ ॥"},
{"c": "6.103", "n": "63", "i": 32336, "v": "वर्षता शरवर्षाणि महान्ति पुरुषोत्तम । क्षयं नीता हि पृतना भवता महती मम ॥"},
{"c": "6.103", "n": "64", "i": 32337, "v": "यथा युधि जयेयं त्वां यथा राज्यं भवेन्मम । भवेत्सैन्यस्य वा शान्तिस्तन्मे ब्रूहि पितामह ॥"},
{"c": "6.103", "n": "65", "i": 32338, "v": "ततोऽब्रवीच्छांतनवः पाण्डवान्पाण्डुपूर्वज । न कथंचन कौन्तेय मयि जीवति संयुगे । युष्मासु दृश्यते वृद्धिः सत्यमेतद्ब्रवीमि वः ॥"},
{"c": "6.103", "n": "66", "i": 32339, "v": "निर्जिते मयि युद्धे तु ध्रुवं जेष्यथ कौरवान् । क्षिप्रं मयि प्रहरत यदीच्छथ रणे जयम् । अनुजानामि वः पार्थाः प्रहरध्वं यथासुखम् ॥"},
{"c": "6.103", "n": "67", "i": 32340, "v": "एवं हि सुकृतं मन्ये भवतां विदितो ह्यहम् । हते मयि हतं सर्वं तस्मादेवं विधीयताम् ॥"},
{"c": "6.103", "t": "युधिष्ठिर उवाच ।"},
{"c": "6.103", "n": "68", "i": 32341, "v": "ब्रूहि तस्मादुपायं नो यथा युद्धे जयेमहि । भवन्तं समरे क्रुद्धं दण्डपाणिमिवान्तकम् ॥"},
{"c": "6.103", "n": "69", "i": 32342, "v": "शक्यो वज्रधरो जेतुं वरुणोऽथ यमस्तथा । न भवान्समरे शक्यः सेन्द्रैरपि सुरासुरैः ॥"},
{"c": "6.103", "t": "भीष्म उवाच ।"},
{"c": "6.103", "n": "70", "i": 32343, "v": "सत्यमेतन्महाबाहो यथा वदसि पाण्डव । नाहं शक्यो रणे जेतुं सेन्द्रैरपि सुरासुरैः ॥"},
{"c": "6.103", "n": "71", "i": 32344, "v": "आत्तशस्त्रो रणे यत्तो गृहीतवरकार्मुकः । न्यस्तशस्त्रं तु मां राजन्हन्युर्युधि महारथाः ॥"},
{"c": "6.103", "n": "72", "i": 32345, "v": "निक्षिप्तशस्त्रे पतिते विमुक्तकवचध्वजे । द्रवमाणे च भीते च तवास्मीति च वादिनि ॥"},
{"c": "6.103", "n": "73", "i": 32346, "v": "स्त्रियां स्त्रीनामधेये च विकले चैकपुत्रके । अप्रसूते च दुष्प्रेक्ष्ये न युद्धं रोचते मम ॥"},
{"c": "6.103", "n": "74", "i": 32347, "v": "इमं च शृणु मे पार्थ संकल्पं पूर्वचिन्तितम् । अमङ्गल्यध्वजं दृष्ट्वा न युध्येयं कथंचन ॥"},
{"c": "6.103", "n": "75", "i": 32348, "v": "य एष द्रौपदो राजंस्तव सैन्ये महारथः । शिखण्डी समराकाङ्क्षी शूरश्च समितिंजयः ॥"},
{"c": "6.103", "n": "76", "i": 32349, "v": "यथाभवच्च स्त्री पूर्वं पश्चात्पुंस्त्वमुपागतः । जानन्ति च भवन्तोऽपि सर्वमेतद्यथातथम् ॥"},
{"c": "6.103", "n": "77", "i": 32350, "v": "अर्जुनः समरे शूरः पुरस्कृत्य शिखण्डिनम् । मामेव विशिखैस्तूर्णमभिद्रवतु दंशितः ॥"},
{"c": "6.103", "n": "78", "i": 32351, "v": "अमङ्गल्यध्वजे तस्मिन्स्त्रीपूर्वे च विशेषतः । न प्रहर्तुमभीप्सामि गृहीतेषुं कथंचन ॥"},
{"c": "6.103", "n": "79", "i": 32352, "v": "तदन्तरं समासाद्य पाण्डवो मां धनंजयः । शरैर्घातयतु क्षिप्रं समन्ताद्भरतर्षभ ॥"},
{"c": "6.103", "n": "80", "i": 32353, "v": "न तं पश्यामि लोकेषु यो मां हन्यात्समुद्यतम् । ऋते कृष्णान्महाभागात्पाण्डवाद्वा धनंजयात् ॥"},
{"c": "6.103", "n": "81", "i": 32354, "v": "एष तस्मात्पुरोधाय कंचिदन्यं ममाग्रतः । मां पातयतु बीभत्सुरेवं ते विजयो भवेत् ॥"},
{"c": "6.103", "n": "82", "i": 32355, "v": "एतत्कुरुष्व कौन्तेय यथोक्तं वचनं मम । ततो जेष्यसि संग्रामे धार्तराष्ट्रान्समागतान् ॥"},
{"c": "6.103", "t": "संजय उवाच ।"},
{"c": "6.103", "n": "83", "i": 32356, "v": "तेऽनुज्ञातास्ततः पार्था जग्मुः स्वशिबिरं प्रति । अभिवाद्य महात्मानं भीष्मं कुरुपितामहम् ॥"},
{"c": "6.103", "n": "84", "i": 32357, "v": "तथोक्तवति गाङ्गेये परलोकाय दीक्षिते । अर्जुनो दुःखसंतप्तः सव्रीडमिदमब्रवीत् ॥"},
{"c": "6.103", "n": "85", "i": 32358, "v": "गुरुणा कुलवृद्धेन कृतप्रज्ञेन धीमता । पितामहेन संग्रामे कथं योत्स्यामि माधव ॥"},
{"c": "6.103", "n": "86", "i": 32359, "v": "क्रीडता हि मया बाल्ये वासुदेव महामनाः । पांसुरूषितगात्रेण महात्मा परुषीकृतः ॥"},
{"c": "6.103", "n": "87", "i": 32360, "v": "यस्याहमधिरुह्याङ्कं बालः किल गदाग्रज । तातेत्यवोचं पितरं पितुः पाण्डोर्महात्मनः ॥"},
{"c": "6.103", "n": "88", "i": 32361, "v": "नाहं तातस्तव पितुस्तातोऽस्मि तव भारत । इति मामब्रवीद्बाल्ये यः स वध्यः कथं मया ॥"},
{"c": "6.103", "n": "89", "i": 32362, "v": "कामं वध्यतु मे सैन्यं नाहं योत्स्ये महात्मना । जयो वास्तु वधो वा मे कथं वा कृष्ण मन्यसे ॥"},
{"c": "6.103", "t": "श्रीकृष्ण उवाच ।"},
{"c": "6.103", "n": "90", "i": 32363, "v": "प्रतिज्ञाय वधं जिष्णो पुरा भीष्मस्य संयुगे । क्षत्रधर्मे स्थितः पार्थ कथं नैनं हनिष्यसि ॥"},
{"c": "6.103", "n": "91", "i": 32364, "v": "पातयैनं रथात्पार्थ वज्राहतमिव द्रुमम् । नाहत्वा युधि गाङ्गेयं विजयस्ते भविष्यति ॥"},
{"c": "6.103", "n": "92", "i": 32365, "v": "दिष्टमेतत्पुरा देवैर्भविष्यत्यवशस्य ते । हन्ता भीष्मस्य पूर्वेन्द्र इति तन्न तदन्यथा ॥"},
{"c": "6.103", "n": "93", "i": 32366, "v": "न हि भीष्मं दुराधर्षं व्यात्ताननमिवान्तकम् । त्वदन्यः शक्नुयाद्धन्तुमपि वज्रधरः स्वयम् ॥"},
{"c": "6.103", "n": "94", "i": 32367, "v": "जहि भीष्मं महाबाहो शृणु चेदं वचो मम । यथोवाच पुरा शक्रं महाबुद्धिर्बृहस्पतिः ॥"},
{"c": "6.103", "n": "95", "i": 32368, "v": "ज्यायांसमपि चेच्छक्र गुणैरपि समन्वितम् । आततायिनमामन्त्र्य हन्याद्घातकमागतम् ॥"},
{"c": "6.103", "n": "96", "i": 32369, "v": "शाश्वतोऽयं स्थितो धर्मः क्षत्रियाणां धनंजय । योद्धव्यं रक्षितव्यं च यष्टव्यं चानसूयुभिः ॥"},
{"c": "6.103", "t": "अर्जुन उवाच ।"},
{"c": "6.103", "n": "97", "i": 32370, "v": "शिखण्डी निधनं कृष्ण भीष्मस्य भविता ध्रुवम् । दृष्ट्वैव हि सदा भीष्मः पाञ्चाल्यं विनिवर्तते ॥"},
{"c": "6.103", "n": "98", "i": 32371, "v": "ते वयं प्रमुखे तस्य स्थापयित्वा शिखण्डिनम् । गाङ्गेयं पातयिष्याम उपायेनेति मे मतिः ॥"},
{"c": "6.103", "n": "99", "i": 32372, "v": "अहमन्यान्महेष्वासान्वारयिष्यामि सायकैः । शिखण्ड्यपि युधां श्रेष्ठो भीष्ममेवाभियास्यतु ॥"},
{"c": "6.103", "n": "100", "i": 32373, "v": "श्रुतं ते कुरुमुख्यस्य नाहं हन्यां शिखण्डिनम् । कन्या ह्येषा पुरा जाता पुरुषः समपद्यत ॥"},
{"c": "6.103", "t": "संजय उवाच ।"},
{"c": "6.103", "n": "101", "i": 32374, "v": "इत्येवं निश्चयं कृत्वा पाण्डवाः सहमाधवाः । शयनानि यथास्वानि भेजिरे पुरुषर्षभाः ॥"},
{"c": "6.104", "t": "धृतराष्ट्र उवाच ।"},
{"c": "6.104", "n": "1", "i": 32375, "v": "कथं शिखण्डी गाङ्गेयमभ्यवर्तत संयुगे । पाण्डवाश्च तथा भीष्मं तन्ममाचक्ष्व संजय ॥"},
{"c": "6.104", "t": "संजय उवाच ।"},
{"c": "6.104", "n": "2", "i": 32376, "v": "ततः प्रभाते विमले सूर्यस्योदयनं प्रति । वाद्यमानासु भेरीषु मृदङ्गेष्वानकेषु च ॥"},
{"c": "6.104", "n": "3", "i": 32377, "v": "ध्मायत्सु दधिवर्णेषु जलजेषु समन्ततः । शिखण्डिनं पुरस्कृत्य निर्याताः पाण्डवा युधि ॥"},
{"c": "6.104", "n": "4", "i": 32378, "v": "कृत्वा व्यूहं महाराज सर्वशत्रुनिबर्हणम् । शिखण्डी सर्वसैन्यानामग्र आसीद्विशां पते ॥"},
{"c": "6.104", "n": "5", "i": 32379, "v": "चक्ररक्षौ ततस्तस्य भीमसेनधनंजयौ । पृष्ठतो द्रौपदेयाश्च सौभद्रश्चैव वीर्यवान् ॥"},
{"c": "6.104", "n": "6", "i": 32380, "v": "सात्यकिश्चेकितानश्च तेषां गोप्ता महारथः । धृष्टद्युम्नस्ततः पश्चात्पाञ्चालैरभिरक्षितः ॥"},
{"c": "6.104", "n": "7", "i": 32381, "v": "ततो युधिष्ठिरो राजा यमाभ्यां सहितः प्रभुः । प्रययौ सिंहनादेन नादयन्भरतर्षभ ॥"},
{"c": "6.104", "n": "8", "i": 32382, "v": "विराटस्तु ततः पश्चात्स्वेन सैन्येन संवृतः । द्रुपदश्च महाराज ततः पश्चादुपाद्रवत् ॥"},
{"c": "6.104", "n": "9", "i": 32383, "v": "केकया भ्रातरः पञ्च धृष्टकेतुश्च वीर्यवान् । जघनं पालयामास पाण्डुसैन्यस्य भारत ॥"},
{"c": "6.104", "n": "10", "i": 32384, "v": "एवं व्यूह्य महत्सैन्यं पाण्डवास्तव वाहिनीम् । अभ्यद्रवन्त संग्रामे त्यक्त्वा जीवितमात्मनः ॥"},
{"c": "6.104", "n": "11", "i": 32385, "v": "तथैव कुरवो राजन्भीष्मं कृत्वा महाबलम् । अग्रतः सर्वसैन्यानां प्रययुः पाण्डवान्प्रति ॥"},
{"c": "6.104", "n": "12", "i": 32386, "v": "पुत्रैस्तव दुराधर्षै रक्षितः सुमहाबलैः । ततो द्रोणो महेष्वासः पुत्रश्चास्य महारथः ॥"},
{"c": "6.104", "n": "13", "i": 32387, "v": "भगदत्तस्ततः पश्चाद्गजानीकेन संवृतः । कृपश्च कृतवर्मा च भगदत्तमनुव्रतौ ॥"},
{"c": "6.104", "n": "14", "i": 32388, "v": "काम्बोजराजो बलवांस्ततः पश्चात्सुदक्षिणः । मागधश्च जयत्सेनः सौबलश्च बृहद्बलः ॥"},
{"c": "6.104", "n": "15", "i": 32389, "v": "तथेतरे महेष्वासाः सुशर्मप्रमुखा नृपाः । जघनं पालयामासुस्तव सैन्यस्य भारत ॥"},
{"c": "6.104", "n": "16", "i": 32390, "v": "दिवसे दिवसे प्राप्ते भीष्मः शांतनवो युधि । आसुरानकरोद्व्यूहान्पैशाचानथ राक्षसान् ॥"},
{"c": "6.104", "n": "17", "i": 32391, "v": "ततः प्रववृते युद्धं तव तेषां च भारत । अन्योन्यं निघ्नतां राजन्यमराष्ट्रविवर्धनम् ॥"},
{"c": "6.104", "n": "18", "i": 32392, "v": "अर्जुनप्रमुखाः पार्थाः पुरस्कृत्य शिखण्डिनम् । भीष्मं युद्धेऽभ्यवर्तन्त किरन्तो विविधाञ्शरान् ॥"},
{"c": "6.104", "n": "19", "i": 32393, "v": "तत्र भारत भीमेन पीडितास्तावकाः शरैः । रुधिरौघपरिक्लिन्नाः परलोकं ययुस्तदा ॥"},
{"c": "6.104", "n": "20", "i": 32394, "v": "नकुलः सहदेवश्च सात्यकिश्च महारथः । तव सैन्यं समासाद्य पीडयामासुरोजसा ॥"},
{"c": "6.104", "n": "21", "i": 32395, "v": "ते वध्यमानाः समरे तावका भरतर्षभ । नाशक्नुवन्वारयितुं पाण्डवानां महद्बलम् ॥"},
{"c": "6.104", "n": "22", "i": 32396, "v": "ततस्तु तावकं सैन्यं वध्यमानं समन्ततः । संप्राद्रवद्दिशो राजन्काल्यमानं महारथैः ॥"},
{"c": "6.104", "n": "23", "i": 32397, "v": "त्रातारं नाध्यगच्छन्त तावका भरतर्षभ । वध्यमानाः शितैर्बाणैः पाण्डवैः सहसृञ्जयैः ॥"},
{"c": "6.104", "t": "धृतराष्ट्र उवाच ।"},
{"c": "6.104", "n": "24", "i": 32398, "v": "पीड्यमानं बलं पार्थैर्दृष्ट्वा भीष्मः पराक्रमी । यदकार्षीद्रणे क्रुद्धस्तन्ममाचक्ष्व संजय ॥"},
{"c": "6.104", "n": "25", "i": 32399, "v": "कथं वा पाण्डवान्युद्धे प्रत्युद्यातः परंतपः । विनिघ्नन्सोमकान्वीरांस्तन्ममाचक्ष्व संजय ॥"},
{"c": "6.104", "t": "संजय उवाच ।"},
{"c": "6.104", "n": "26", "i": 32400, "v": "आचक्षे ते महाराज यदकार्षीत्पितामहः । पीडिते तव पुत्रस्य सैन्ये पाण्डवसृञ्जयैः ॥"},
{"c": "6.104", "n": "27", "i": 32401, "v": "प्रहृष्टमनसः शूराः पाण्डवाः पाण्डुपूर्वज । अभ्यवर्तन्त निघ्नन्तस्तव पुत्रस्य वाहिनीम् ॥"},
{"c": "6.104", "n": "28", "i": 32402, "v": "तं विनाशं मनुष्येन्द्र नरवारणवाजिनाम् । नामृष्यत तदा भीष्मः सैन्यघातं रणे परैः ॥"},
{"c": "6.104", "n": "29", "i": 32403, "v": "स पाण्डवान्महेष्वासः पाञ्चालांश्च ससृञ्जयान् । अभ्यद्रवत दुर्धर्षस्त्यक्त्वा जीवितमात्मनः ॥"},
{"c": "6.104", "n": "30", "i": 32404, "v": "स पाण्डवानां प्रवरान्पञ्च राजन्महारथान् । आत्तशस्त्रान्रणे यत्तान्वारयामास सायकैः । नाराचैर्वत्सदन्तैश्च शितैरञ्जलिकैस्तथा ॥"},
{"c": "6.104", "n": "31", "i": 32405, "v": "निजघ्ने समरे क्रुद्धो हस्त्यश्वममितं बहु । रथिनोऽपातयद्राजन्रथेभ्यः पुरुषर्षभः ॥"},
{"c": "6.104", "n": "32", "i": 32406, "v": "सादिनश्चाश्वपृष्ठेभ्यः पदातींश्च समागतान् । गजारोहान्गजेभ्यश्च परेषां विदधद्भयम् ॥"},
{"c": "6.104", "n": "33", "i": 32407, "v": "तमेकं समरे भीष्मं त्वरमाणं महारथम् । पाण्डवाः समवर्तन्त वज्रपाणिमिवासुराः ॥"},
{"c": "6.104", "n": "34", "i": 32408, "v": "शक्राशनिसमस्पर्शान्विमुञ्चन्निशिताञ्शरान् । दिक्ष्वदृश्यत सर्वासु घोरं संधारयन्वपुः ॥"},
{"c": "6.104", "n": "35", "i": 32409, "v": "मण्डलीकृतमेवास्य नित्यं धनुरदृश्यत । संग्रामे युध्यमानस्य शक्रचापनिभं महत् ॥"},
{"c": "6.104", "n": "36", "i": 32410, "v": "तद्दृष्ट्वा समरे कर्म तव पुत्रा विशां पते । विस्मयं परमं प्राप्ताः पितामहमपूजयन् ॥"},
{"c": "6.104", "n": "37", "i": 32411, "v": "पार्था विमनसो भूत्वा प्रैक्षन्त पितरं तव । युध्यमानं रणे शूरं विप्रचित्तिमिवामराः । न चैनं वारयामासुर्व्यात्ताननमिवान्तकम् ॥"},
{"c": "6.104", "n": "38", "i": 32412, "v": "दशमेऽहनि संप्राप्ते रथानीकं शिखण्डिनः । अदहन्निशितैर्बाणैः कृष्णवर्त्मेव काननम् ॥"},
{"c": "6.104", "n": "39", "i": 32413, "v": "तं शिखण्डी त्रिभिर्बाणैरभ्यविध्यत्स्तनान्तरे । आशीविषमिव क्रुद्धं कालसृष्टमिवान्तकम् ॥"},
{"c": "6.104", "n": "40", "i": 32414, "v": "स तेनातिभृशं विद्धः प्रेक्ष्य भीष्मः शिखण्डिनम् । अनिच्छन्नपि संक्रुद्धः प्रहसन्निदमब्रवीत् ॥"},
{"c": "6.104", "n": "41", "i": 32415, "v": "काममभ्यस वा मा वा न त्वां योत्स्ये कथंचन । यैव हि त्वं कृता धात्रा सैव हि त्वं शिखण्डिनी ॥"},
{"c": "6.104", "n": "42", "i": 32416, "v": "तस्य तद्वचनं श्रुत्वा शिखण्डी क्रोधमूर्छितः । उवाच भीष्मं समरे सृक्किणी परिलेलिहन् ॥"},
{"c": "6.104", "n": "43", "i": 32417, "v": "जानामि त्वां महाबाहो क्षत्रियाणां क्षयंकरम् । मया श्रुतं च ते युद्धं जामदग्न्येन वै सह ॥"},
{"c": "6.104", "n": "44", "i": 32418, "v": "दिव्यश्च ते प्रभावोऽयं स मया बहुशः श्रुतः । जानन्नपि प्रभावं ते योत्स्येऽद्याहं त्वया सह ॥"},
{"c": "6.104", "n": "45", "i": 32419, "v": "पाण्डवानां प्रियं कुर्वन्नात्मनश्च नरोत्तम । अद्य त्वा योधयिष्यामि रणे पुरुषसत्तम ॥"},
{"c": "6.104", "n": "46", "i": 32420, "v": "ध्रुवं च त्वा हनिष्यामि शपे सत्येन तेऽग्रतः । एतच्छ्रुत्वा वचो मह्यं यत्क्षमं तत्समाचर ॥"},
{"c": "6.104", "n": "47", "i": 32421, "v": "काममभ्यस वा मा वा न मे जीवन्विमोक्ष्यसे । सुदृष्टः क्रियतां भीष्म लोकोऽयं समितिंजय ॥"},
{"c": "6.104", "n": "48", "i": 32422, "v": "एवमुक्त्वा ततो भीष्मं पञ्चभिर्नतपर्वभिः । अविध्यत रणे राजन्प्रणुन्नं वाक्यसायकैः ॥"},
{"c": "6.104", "n": "49", "i": 32423, "v": "तस्य तद्वचनं श्रुत्वा सव्यसाची परंतपः । कालोऽयमिति संचिन्त्य शिखण्डिनमचोदयत् ॥"},
{"c": "6.104", "n": "50", "i": 32424, "v": "अहं त्वामनुयास्यामि परान्विद्रावयञ्शरैः । अभिद्रव सुसंरब्धो भीष्मं भीमपराक्रमम् ॥"},
{"c": "6.104", "n": "51", "i": 32425, "v": "न हि ते संयुगे पीडां शक्तः कर्तुं महाबलः । तस्मादद्य महाबाहो वीर भीष्ममभिद्रव ॥"},
{"c": "6.104", "n": "52", "i": 32426, "v": "अहत्वा समरे भीष्मं यदि यास्यसि मारिष । अवहास्योऽस्य लोकस्य भविष्यसि मया सह ॥"},
{"c": "6.104", "n": "53", "i": 32427, "v": "नावहास्या यथा वीर भवेम परमाहवे । तथा कुरु रणे यत्नं साधयस्व पितामहम् ॥"},
{"c": "6.104", "n": "54", "i": 32428, "v": "अहं ते रक्षणं युद्धे करिष्यामि परंतप । वारयन्रथिनः सर्वान्साधयस्व पितामहम् ॥"},
{"c": "6.104", "n": "55", "i": 32429, "v": "द्रोणं च द्रोणपुत्रं च कृपं चाथ सुयोधनम् । चित्रसेनं विकर्णं च सैन्धवं च जयद्रथम् ॥"},
{"c": "6.104", "n": "56", "i": 32430, "v": "विन्दानुविन्दावावन्त्यौ काम्बोजं च सुदक्षिणम् । भगदत्तं तथा शूरं मागधं च महारथम् ॥"},
{"c": "6.104", "n": "57", "i": 32431, "v": "सौमदत्तिं रणे शूरमार्श्यशृङ्गिं च राक्षसम् । त्रिगर्तराजं च रणे सह सर्वैर्महारथैः । अहमावारयिष्यामि वेलेव मकरालयम् ॥"},
{"c": "6.104", "n": "58", "i": 32432, "v": "कुरूंश्च सहितान्सर्वान्ये चैषां सैनिकाः स्थिताः । निवारयिष्यामि रणे साधयस्व पितामहम् ॥"},
{"c": "6.105", "t": "धृतराष्ट्र उवाच ।"},
{"c": "6.105", "n": "1", "i": 32433, "v": "कथं शिखण्डी गाङ्गेयमभ्यधावत्पितामहम् । पाञ्चाल्यः समरे क्रुद्धो धर्मात्मानं यतव्रतम् ॥"},
{"c": "6.105", "n": "2", "i": 32434, "v": "केऽरक्षन्पाण्डवानीके शिखण्डिनमुदायुधम् । त्वरमाणास्त्वराकाले जिगीषन्तो महारथाः ॥"},
{"c": "6.105", "n": "3", "i": 32435, "v": "कथं शांतनवो भीष्मः स तस्मिन्दशमेऽहनि । अयुध्यत महावीर्यः पाण्डवैः सहसृञ्जयैः ॥"},
{"c": "6.105", "n": "4", "i": 32436, "v": "न मृष्यामि रणे भीष्मं प्रत्युद्यातं शिखण्डिनम् । कच्चिन्न रथभङ्गोऽस्य धनुर्वाशीर्यतास्यतः ॥"},
{"c": "6.105", "t": "संजय उवाच ।"},
{"c": "6.105", "n": "5", "i": 32437, "v": "नाशीर्यत धनुस्तस्य रथभङ्गो न चाप्यभूत् । युध्यमानस्य संग्रामे भीष्मस्य भरतर्षभ । निघ्नतः समरे शत्रूञ्शरैः संनतपर्वभिः ॥"},
{"c": "6.105", "n": "6", "i": 32438, "v": "अनेकशतसाहस्रास्तावकानां महारथाः । रथदन्तिगणा राजन्हयाश्चैव सुसज्जिताः । अभ्यवर्तन्त युद्धाय पुरस्कृत्य पितामहम् ॥"},
{"c": "6.105", "n": "7", "i": 32439, "v": "यथाप्रतिज्ञं कौरव्य स चापि समितिंजयः । पार्थानामकरोद्भीष्मः सततं समितिक्षयम् ॥"},
{"c": "6.105", "n": "8", "i": 32440, "v": "युध्यमानं महेष्वासं विनिघ्नन्तं पराञ्शरैः । पाञ्चालाः पाण्डवैः सार्धं सर्व एवाभ्यवारयन् ॥"},
{"c": "6.105", "n": "9", "i": 32441, "v": "दशमेऽहनि संप्राप्ते तताप रिपुवाहिनीम् । कीर्यमाणां शितैर्बाणैः शतशोऽथ सहस्रशः ॥"},
{"c": "6.105", "n": "10", "i": 32442, "v": "न हि भीष्मं महेष्वासं पाण्डवाः पाण्डुपूर्वज । अशक्नुवन्रणे जेतुं पाशहस्तमिवान्तकम् ॥"},
{"c": "6.105", "n": "11", "i": 32443, "v": "अथोपायान्महाराज सव्यसाची परंतपः । त्रासयन्रथिनः सर्वान्बीभत्सुरपराजितः ॥"},
{"c": "6.105", "n": "12", "i": 32444, "v": "सिंहवद्विनदन्नुच्चैर्धनुर्ज्यां विक्षिपन्मुहुः । शरौघान्विसृजन्पार्थो व्यचरत्कालवद्रणे ॥"},
{"c": "6.105", "n": "13", "i": 32445, "v": "तस्य शब्देन वित्रस्तास्तावका भरतर्षभ । सिंहस्येव मृगा राजन्व्यद्रवन्त महाभयात् ॥"},
{"c": "6.105", "n": "14", "i": 32446, "v": "जयन्तं पाण्डवं दृष्ट्वा त्वत्सैन्यं चाभिपीडितम् । दुर्योधनस्ततो भीष्ममब्रवीद्भृशपीडितः ॥"},
{"c": "6.105", "n": "15", "i": 32447, "v": "एष पाण्डुसुतस्तात श्वेताश्वः कृष्णसारथिः । दहते मामकान्सर्वान्कृष्णवर्त्मेव काननम् ॥"},
{"c": "6.105", "n": "16", "i": 32448, "v": "पश्य सैन्यानि गाङ्गेय द्रवमाणानि सर्वशः । पाण्डवेन युधां श्रेष्ठ काल्यमानानि संयुगे ॥"},
{"c": "6.105", "n": "17", "i": 32449, "v": "यथा पशुगणान्पालः संकालयति कानने । तथेदं मामकं सैन्यं काल्यते शत्रुतापन ॥"},
{"c": "6.105", "n": "18", "i": 32450, "v": "धनंजयशरैर्भग्नं द्रवमाणमितस्ततः । भीमो ह्येष दुराधर्षो विद्रावयति मे बलम् ॥"},
{"c": "6.105", "n": "19", "i": 32451, "v": "सात्यकिश्चेकितानश्च माद्रीपुत्रौ च पाण्डवौ । अभिमन्युश्च विक्रान्तो वाहिनीं दहते मम ॥"},
{"c": "6.105", "n": "20", "i": 32452, "v": "धृष्टद्युम्नस्तथा शूरो राक्षसश्च घटोत्कचः । व्यद्रावयेतां सहसा सैन्यं मम महाबलौ ॥"},
{"c": "6.105", "n": "21", "i": 32453, "v": "वध्यमानस्य सैन्यस्य सर्वैरेतैर्महाबलैः । नान्यां गतिं प्रपश्यामि स्थाने युद्धे च भारत ॥"},
{"c": "6.105", "n": "22", "i": 32454, "v": "ऋते त्वां पुरुषव्याघ्र देवतुल्यपराक्रम । पर्याप्तश्च भवान्क्षिप्रं पीडितानां गतिर्भव ॥"},
{"c": "6.105", "n": "23", "i": 32455, "v": "एवमुक्तो महाराज पिता देवव्रतस्तव । चिन्तयित्वा मुहूर्तं तु कृत्वा निश्चयमात्मनः । तव संधारयन्पुत्रमब्रवीच्छंतनोः सुतः ॥"},
{"c": "6.105", "n": "24", "i": 32456, "v": "दुर्योधन विजानीहि स्थिरो भव विशां पते । पूर्वकालं तव मया प्रतिज्ञातं महाबल ॥"},
{"c": "6.105", "n": "25", "i": 32457, "v": "हत्वा दश सहस्राणि क्षत्रियाणां महात्मनाम् । संग्रामाद्व्यपयातव्यमेतत्कर्म ममाह्निकम् । इति तत्कृतवांश्चाहं यथोक्तं भरतर्षभ ॥"},
{"c": "6.105", "n": "26", "i": 32458, "v": "अद्य चापि महत्कर्म प्रकरिष्ये महाहवे । अहं वा निहतः शेष्ये हनिष्ये वाद्य पाण्डवान् ॥"},
{"c": "6.105", "n": "27", "i": 32459, "v": "अद्य ते पुरुषव्याघ्र प्रतिमोक्ष्ये ऋणं महत् । भर्तृपिण्डकृतं राजन्निहतः पृतनामुखे ॥"},
{"c": "6.105", "n": "28", "i": 32460, "v": "इत्युक्त्वा भरतश्रेष्ठः क्षत्रियान्प्रतपञ्शरैः । आससाद दुराधर्षः पाण्डवानामनीकिनीम् ॥"},
{"c": "6.105", "n": "29", "i": 32461, "v": "अनीकमध्ये तिष्ठन्तं गाङ्गेयं भरतर्षभ । आशीविषमिव क्रुद्धं पाण्डवाः पर्यवारयन् ॥"},
{"c": "6.105", "n": "30", "i": 32462, "v": "दशमेऽहनि तस्मिंस्तु दर्शयञ्शक्तिमात्मनः । राजञ्शतसहस्राणि सोऽवधीत्कुरुनन्दन ॥"},
{"c": "6.105", "n": "31", "i": 32463, "v": "पञ्चालानां च ये श्रेष्ठा राजपुत्रा महाबलाः । तेषामादत्त तेजांसि जलं सूर्य इवांशुभिः ॥"},
{"c": "6.105", "n": "32", "i": 32464, "v": "हत्वा दश सहस्राणि कुञ्जराणां तरस्विनाम् । सारोहाणां महाराज हयानां चायुतं पुनः ॥"},
{"c": "6.105", "n": "33", "i": 32465, "v": "पूर्णे शतसहस्रे द्वे पदातीनां नरोत्तमः । प्रजज्वाल रणे भीष्मो विधूम इव पावकः ॥"},
{"c": "6.105", "n": "34", "i": 32466, "v": "न चैनं पाण्डवेयानां केचिच्छेकुर्निरीक्षितुम् । उत्तरं मार्गमास्थाय तपन्तमिव भास्करम् ॥"},
{"c": "6.105", "n": "35", "i": 32467, "v": "ते पाण्डवेयाः संरब्धा महेष्वासेन पीडिताः । वधायाभ्यद्रवन्भीष्मं सृञ्जयाश्च महारथाः ॥"},
{"c": "6.105", "n": "36", "i": 32468, "v": "स युध्यमानो बहुभिर्भीष्मः शांतनवस्तदा । अवकीर्णो महाबाहुः शैलो मेघैरिवासितैः ॥"},
{"c": "6.105", "n": "37", "i": 32469, "v": "पुत्रास्तु तव गाङ्गेयं समन्तात्पर्यवारयन् । महत्या सेनया सार्धं ततो युद्धमवर्तत ॥"},
{"c": "6.106", "t": "संजय उवाच ।"},
{"c": "6.106", "n": "1", "i": 32470, "v": "अर्जुनस्तु रणे राजन्दृष्ट्वा भीष्मस्य विक्रमम् । शिखण्डिनमथोवाच समभ्येहि पितामहम् ॥"},
{"c": "6.106", "n": "2", "i": 32471, "v": "न चापि भीस्त्वया कार्या भीष्मादद्य कथंचन । अहमेनं शरैस्तीक्ष्णैः पातयिष्ये रथोत्तमात् ॥"},
{"c": "6.106", "n": "3", "i": 32472, "v": "एवमुक्तस्तु पार्थेन शिखण्डी भरतर्षभ । अभ्यद्रवत गाङ्गेयं श्रुत्वा पार्थस्य भाषितम् ॥"},
{"c": "6.106", "n": "4", "i": 32473, "v": "धृष्टद्युम्नस्तथा राजन्सौभद्रश्च महारथः । हृष्टावाद्रवतां भीष्मं श्रुत्वा पार्थस्य भाषितम् ॥"},
{"c": "6.106", "n": "5", "i": 32474, "v": "विराटद्रुपदौ वृद्धौ कुन्तिभोजश्च दंशितः । अभ्यद्रवत गाङ्गेयं पुत्रस्य तव पश्यतः ॥"},
{"c": "6.106", "n": "6", "i": 32475, "v": "नकुलः सहदेवश्च धर्मराजश्च वीर्यवान् । तथेतराणि सैन्यानि सर्वाण्येव विशां पते । समाद्रवन्त गाङ्गेयं श्रुत्वा पार्थस्य भाषितम् ॥"},
{"c": "6.106", "n": "7", "i": 32476, "v": "प्रत्युद्ययुस्तावकाश्च समेतास्तान्महारथान् । यथाशक्ति यथोत्साहं तन्मे निगदतः शृणु ॥"},
{"c": "6.106", "n": "8", "i": 32477, "v": "चित्रसेनो महाराज चेकितानं समभ्ययात् । भीष्मप्रेप्सुं रणे यान्तं वृषं व्याघ्रशिशुर्यथा ॥"},
{"c": "6.106", "n": "9", "i": 32478, "v": "धृष्टद्युम्नं महाराज भीष्मान्तिकमुपागतम् । त्वरमाणो रणे यत्तं कृतवर्मा न्यवारयत् ॥"},
{"c": "6.106", "n": "10", "i": 32479, "v": "भीमसेनं सुसंक्रुद्धं गाङ्गेयस्य वधैषिणम् । त्वरमाणो महाराज सौमदत्तिर्न्यवारयत् ॥"},
{"c": "6.106", "n": "11", "i": 32480, "v": "तथैव नकुलं वीरं किरन्तं सायकान्बहून् । विकर्णो वारयामास इच्छन्भीष्मस्य जीवितम् ॥"},
{"c": "6.106", "n": "12", "i": 32481, "v": "सहदेवं तथा यान्तं यत्तं भीष्मरथं प्रति । वारयामास संक्रुद्धः कृपः शारद्वतो युधि ॥"},
{"c": "6.106", "n": "13", "i": 32482, "v": "राक्षसं क्रूरकर्माणं भैमसेनिं महाबलम् । भीष्मस्य निधनं प्रेप्सुं दुर्मुखोऽभ्यद्रवद्बली ॥"},
{"c": "6.106", "n": "14", "i": 32483, "v": "सात्यकिं समरे क्रुद्धमार्श्यशृङ्गिरवारयत् । अभिमन्युं महाराज यान्तं भीष्मरथं प्रति । सुदक्षिणो महाराज काम्बोजः प्रत्यवारयत् ॥"},
{"c": "6.106", "n": "15", "i": 32484, "v": "विराटद्रुपदौ वृद्धौ समेतावरिमर्दनौ । अश्वत्थामा ततः क्रुद्धो वारयामास भारत ॥"},
{"c": "6.106", "n": "16", "i": 32485, "v": "तथा पाण्डुसुतं ज्येष्ठं भीष्मस्य वधकाङ्क्षिणम् । भारद्वाजो रणे यत्तो धर्मपुत्रमवारयत् ॥"},
{"c": "6.106", "n": "17", "i": 32486, "v": "अर्जुनं रभसं युद्धे पुरस्कृत्य शिखण्डिनम् । भीष्मप्रेप्सुं महाराज तापयन्तं दिशो दश । दुःशासनो महेष्वासो वारयामास संयुगे ॥"},
{"c": "6.106", "n": "18", "i": 32487, "v": "अन्ये च तावका योधाः पाण्डवानां महारथान् । भीष्मायाभिमुखं यातान्वारयामासुराहवे ॥"},
{"c": "6.106", "n": "19", "i": 32488, "v": "धृष्टद्युम्नस्तु सैन्यानि प्राक्रोशत पुनः पुनः । अभिद्रवत संरब्धा भीष्ममेकं महाबलम् ॥"},
{"c": "6.106", "n": "20", "i": 32489, "v": "एषोऽर्जुनो रणे भीष्मं प्रयाति कुरुनन्दनः । अभिद्रवत मा भैष्ट भीष्मो न प्राप्स्यते हि वः ॥"},
{"c": "6.106", "n": "21", "i": 32490, "v": "अर्जुनं समरे योद्धुं नोत्सहेतापि वासवः । किमु भीष्मो रणे वीरा गतसत्त्वोऽल्पजीवितः ॥"},
{"c": "6.106", "n": "22", "i": 32491, "v": "इति सेनापतेः श्रुत्वा पाण्डवानां महारथाः । अभ्यद्रवन्त संहृष्टा गाङ्गेयस्य रथं प्रति ॥"},
{"c": "6.106", "n": "23", "i": 32492, "v": "आगच्छतस्तान्समरे वार्योघान्प्रबलानिव । न्यवारयन्त संहृष्टास्तावकाः पुरुषर्षभाः ॥"},
{"c": "6.106", "n": "24", "i": 32493, "v": "दुःशासनो महाराज भयं त्यक्त्वा महारथः । भीष्मस्य जीविताकाङ्क्षी धनंजयमुपाद्रवत् ॥"},
{"c": "6.106", "n": "25", "i": 32494, "v": "तथैव पाण्डवाः शूरा गाङ्गेयस्य रथं प्रति । अभ्यद्रवन्त संग्रामे तव पुत्रान्महारथान् ॥"},
{"c": "6.106", "n": "26", "i": 32495, "v": "तत्राद्भुतमपश्याम चित्ररूपं विशां पते । दुःशासनरथं प्राप्तो यत्पार्थो नात्यवर्तत ॥"},
{"c": "6.106", "n": "27", "i": 32496, "v": "यथा वारयते वेला क्षुभितं वै महार्णवम् । तथैव पाण्डवं क्रुद्धं तव पुत्रो न्यवारयत् ॥"},
{"c": "6.106", "n": "28", "i": 32497, "v": "उभौ हि रथिनां श्रेष्ठावुभौ भारत दुर्जयौ । उभौ चन्द्रार्कसदृशौ कान्त्या दीप्त्या च भारत ॥"},
{"c": "6.106", "n": "29", "i": 32498, "v": "तौ तथा जातसंरम्भावन्योन्यवधकाङ्क्षिणौ । समीयतुर्महासंख्ये मयशक्रौ यथा पुरा ॥"},
{"c": "6.106", "n": "30", "i": 32499, "v": "दुःशासनो महाराज पाण्डवं विशिखैस्त्रिभिः । वासुदेवं च विंशत्या ताडयामास संयुगे ॥"},
{"c": "6.106", "n": "31", "i": 32500, "v": "ततोऽर्जुनो जातमन्युर्वार्ष्णेयं वीक्ष्य पीडितम् । दुःशासनं शतेनाजौ नाराचानां समार्पयत् । ते तस्य कवचं भित्त्वा पपुः शोणितमाहवे ॥"},
{"c": "6.106", "n": "32", "i": 32501, "v": "दुःशासनस्ततः क्रुद्धः पार्थं विव्याध पञ्चभिः । ललाटे भरतश्रेष्ठ शरैः संनतपर्वभिः ॥"},
{"c": "6.106", "n": "33", "i": 32502, "v": "ललाटस्थैस्तु तैर्बाणैः शुशुभे पाण्डवोत्तमः । यथा मेरुर्महाराज शृङ्गैरत्यर्थमुच्छ्रितैः ॥"},
{"c": "6.106", "n": "34", "i": 32503, "v": "सोऽतिविद्धो महेष्वासः पुत्रेण तव धन्विना । व्यराजत रणे पार्थः किंशुकः पुष्पवानिव ॥"},
{"c": "6.106", "n": "35", "i": 32504, "v": "दुःशासनं ततः क्रुद्धः पीडयामास पाण्डवः । पर्वणीव सुसंक्रुद्धो राहुरुग्रो निशाकरम् ॥"},
{"c": "6.106", "n": "36", "i": 32505, "v": "पीड्यमानो बलवता पुत्रस्तव विशां पते । विव्याध समरे पार्थं कङ्कपत्रैः शिलाशितैः ॥"},
{"c": "6.106", "n": "37", "i": 32506, "v": "तस्य पार्थो धनुश्छित्त्वा त्वरमाणः पराक्रमी । आजघान ततः पश्चात्पुत्रं ते नवभिः शरैः ॥"},
{"c": "6.106", "n": "38", "i": 32507, "v": "सोऽन्यत्कार्मुकमादाय भीष्मस्य प्रमुखे स्थितः । अर्जुनं पञ्चविंशत्या बाह्वोरुरसि चार्पयत् ॥"},
{"c": "6.106", "n": "39", "i": 32508, "v": "तस्य क्रुद्धो महाराज पाण्डवः शत्रुकर्शनः । अप्रैषीद्विशिखान्घोरान्यमदण्डोपमान्बहून् ॥"},
{"c": "6.106", "n": "40", "i": 32509, "v": "अप्राप्तानेव तान्बाणांश्चिच्छेद तनयस्तव । यतमानस्य पार्थस्य तदद्भुतमिवाभवत् । पार्थं च निशितैर्बाणैरविध्यत्तनयस्तव ॥"},
{"c": "6.106", "n": "41", "i": 32510, "v": "ततः क्रुद्धो रणे पार्थः शरान्संधाय कार्मुके । प्रेषयामास समरे स्वर्णपुङ्खाञ्शिलाशितान् ॥"},
{"c": "6.106", "n": "42", "i": 32511, "v": "न्यमज्जंस्ते महाराज तस्य काये महात्मनः । यथा हंसा महाराज तडागं प्राप्य भारत ॥"},
{"c": "6.106", "n": "43", "i": 32512, "v": "पीडितश्चैव पुत्रस्ते पाण्डवेन महात्मना । हित्वा पार्थं रणे तूर्णं भीष्मस्य रथमाश्रयत् । अगाधे मज्जतस्तस्य द्वीपो भीष्मोऽभवत्तदा ॥"},
{"c": "6.106", "n": "44", "i": 32513, "v": "प्रतिलभ्य ततः संज्ञां पुत्रस्तव विशां पते । अवारयत्ततः शूरो भूय एव पराक्रमी ॥"},
{"c": "6.106", "n": "45", "i": 32514, "v": "शरैः सुनिशितैः पार्थं यथा वृत्रः पुरंदरम् । निर्बिभेद महावीर्यो विव्यथे नैव चार्जुनात् ॥"},
{"c": "6.107", "t": "संजय उवाच ।"},
{"c": "6.107", "n": "1", "i": 32515, "v": "सात्यकिं दंशितं युद्धे भीष्मायाभ्युद्यतं तदा । आर्श्यशृङ्गिर्महेष्वासो वारयामास संयुगे ॥"},
{"c": "6.107", "n": "2", "i": 32516, "v": "माधवस्तु सुसंक्रुद्धो राक्षसं नवभिः शरैः । आजघान रणे राजन्प्रहसन्निव भारत ॥"},
{"c": "6.107", "n": "3", "i": 32517, "v": "तथैव राक्षसो राजन्माधवं निशितैः शरैः । अर्दयामास राजेन्द्र संक्रुद्धः शिनिपुंगवम् ॥"},
{"c": "6.107", "n": "4", "i": 32518, "v": "शैनेयः शरसंघं तु प्रेषयामास संयुगे । राक्षसाय सुसंक्रुद्धो माधवः परवीरहा ॥"},
{"c": "6.107", "n": "5", "i": 32519, "v": "ततो रक्षो महाबाहुं सात्यकिं सत्यविक्रमम् । विव्याध विशिखैस्तीक्ष्णैः सिंहनादं ननाद च ॥"},
{"c": "6.107", "n": "6", "i": 32520, "v": "माधवस्तु भृशं विद्धो राक्षसेन रणे तदा । धैर्यमालम्ब्य तेजस्वी जहास च ननाद च ॥"},
{"c": "6.107", "n": "7", "i": 32521, "v": "भगदत्तस्ततः क्रुद्धो माधवं निशितैः शरैः । ताडयामास समरे तोत्त्रैरिव महागजम् ॥"},
{"c": "6.107", "n": "8", "i": 32522, "v": "विहाय राक्षसं युद्धे शैनेयो रथिनां वरः । प्राग्ज्योतिषाय चिक्षेप शरान्संनतपर्वणः ॥"},
{"c": "6.107", "n": "9", "i": 32523, "v": "तस्य प्राग्ज्योतिषो राजा माधवस्य महद्धनुः । चिच्छेद शितधारेण भल्लेन कृतहस्तवत् ॥"},
{"c": "6.107", "n": "10", "i": 32524, "v": "अथान्यद्धनुरादाय वेगवत्परवीरहा । भगदत्तं रणे क्रुद्धो विव्याध निशितैः शरैः ॥"},
{"c": "6.107", "n": "11", "i": 32525, "v": "सोऽतिविद्धो महेष्वासः सृक्किणी संलिहन्मुहुः । शक्तिं कनकवैडूर्यभूषितामायसीं दृढाम् । यमदण्डोपमां घोरां प्राहिणोत्सात्यकाय वै ॥"},
{"c": "6.107", "n": "12", "i": 32526, "v": "तामापतन्तीं सहसा तस्य बाहोर्बलेरिताम् । सात्यकिः समरे राजंस्त्रिधा चिच्छेद सायकैः । सा पपात तदा भूमौ महोल्केव हतप्रभा ॥"},
{"c": "6.107", "n": "13", "i": 32527, "v": "शक्तिं विनिहतां दृष्ट्वा पुत्रस्तव विशां पते । महता रथवंशेन वारयामास माधवम् ॥"},
{"c": "6.107", "n": "14", "i": 32528, "v": "तथा परिवृतं दृष्ट्वा वार्ष्णेयानां महारथम् । दुर्योधनो भृशं हृष्टो भ्रातॄन्सर्वानुवाच ह ॥"},
{"c": "6.107", "n": "15", "i": 32529, "v": "तथा कुरुत कौरव्या यथा वः सात्यको युधि । न जीवन्प्रतिनिर्याति महतोऽस्माद्रथव्रजात् । अस्मिन्हते हतं मन्ये पाण्डवानां महद्बलम् ॥"},
{"c": "6.107", "n": "16", "i": 32530, "v": "तत्तथेति वचस्तस्य परिगृह्य महारथाः । शैनेयं योधयामासुर्भीष्मस्य प्रमुखे तदा ॥"},
{"c": "6.107", "n": "17", "i": 32531, "v": "अभिमन्युं तदायान्तं भीष्मायाभ्युद्यतं मृधे । काम्बोजराजो बलवान्वारयामास संयुगे ॥"},
{"c": "6.107", "n": "18", "i": 32532, "v": "आर्जुनिर्नृपतिं विद्ध्वा शरैः संनतपर्वभिः । पुनरेव चतुःषष्ट्या राजन्विव्याध तं नृपम् ॥"},
{"c": "6.107", "n": "19", "i": 32533, "v": "सुदक्षिणस्तु समरे कार्ष्णिं विव्याध पञ्चभिः । सारथिं चास्य नवभिरिच्छन्भीष्मस्य जीवितम् ॥"},
{"c": "6.107", "n": "20", "i": 32534, "v": "तद्युद्धमासीत्सुमहत्तयोस्तत्र पराक्रमे । यदभ्यधावद्गाङ्गेयं शिखण्डी शत्रुतापनः ॥"},
{"c": "6.107", "n": "21", "i": 32535, "v": "विराटद्रुपदौ वृद्धौ वारयन्तौ महाचमूम् । भीष्मं च युधि संरब्धावाद्रवन्तौ महारथौ ॥"},
{"c": "6.107", "n": "22", "i": 32536, "v": "अश्वत्थामा ततः क्रुद्धः समायाद्रथसत्तमः । ततः प्रववृते युद्धं तव तेषां च भारत ॥"},
{"c": "6.107", "n": "23", "i": 32537, "v": "विराटो दशभिर्भल्लैराजघान परंतप । यतमानं महेष्वासं द्रौणिमाहवशोभिनम् ॥"},
{"c": "6.107", "n": "24", "i": 32538, "v": "द्रुपदश्च त्रिभिर्बाणैर्विव्याध निशितैस्तथा । गुरुपुत्रं समासाद्य भीष्मस्य पुरतः स्थितम् ॥"},
{"c": "6.107", "n": "25", "i": 32539, "v": "अश्वत्थामा ततस्तौ तु विव्याध दशभिः शरैः । विराटद्रुपदौ वृद्धौ भीष्मं प्रति समुद्यतौ ॥"},
{"c": "6.107", "n": "26", "i": 32540, "v": "तत्राद्भुतमपश्याम वृद्धयोश्चरितं महत् । यद्द्रौणेः सायकान्घोरान्प्रत्यवारयतां युधि ॥"},
{"c": "6.107", "n": "27", "i": 32541, "v": "सहदेवं तथा यान्तं कृपः शारद्वतोऽभ्ययात् । यथा नागो वने नागं मत्तो मत्तमुपाद्रवत् ॥"},
{"c": "6.107", "n": "28", "i": 32542, "v": "कृपश्च समरे राजन्माद्रीपुत्रं महारथम् । आजघान शरैस्तूर्णं सप्तत्या रुक्मभूषणैः ॥"},
{"c": "6.107", "n": "29", "i": 32543, "v": "तस्य माद्रीसुतश्चापं द्विधा चिच्छेद सायकैः । अथैनं छिन्नधन्वानं विव्याध नवभिः शरैः ॥"},
{"c": "6.107", "n": "30", "i": 32544, "v": "सोऽन्यत्कार्मुकमादाय समरे भारसाधनम् । माद्रीपुत्रं सुसंहृष्टो दशभिर्निशितैः शरैः । आजघानोरसि क्रुद्ध इच्छन्भीष्मस्य जीवितम् ॥"},
{"c": "6.107", "n": "31", "i": 32545, "v": "तथैव पाण्डवो राजञ्शारद्वतममर्षणम् । आजघानोरसि क्रुद्धो भीष्मस्य वधकाङ्क्षया । तयोर्युद्धं समभवद्घोररूपं भयावहम् ॥"},
{"c": "6.107", "n": "32", "i": 32546, "v": "नकुलं तु रणे क्रुद्धं विकर्णः शत्रुतापनः । विव्याध सायकैः षष्ट्या रक्षन्भीष्मस्य जीवितम् ॥"},
{"c": "6.107", "n": "33", "i": 32547, "v": "नकुलोऽपि भृशं विद्धस्तव पुत्रेण धन्विना । विकर्णं सप्तसप्तत्या निर्बिभेद शिलीमुखैः ॥"},
{"c": "6.107", "n": "34", "i": 32548, "v": "तत्र तौ नरशार्दूलौ भीष्महेतोः परंतपौ । अन्योन्यं जघ्नतुर्वीरौ गोष्ठे गोवृषभाविव ॥"},
{"c": "6.107", "n": "35", "i": 32549, "v": "घटोत्कचं रणे यत्तं निघ्नन्तं तव वाहिनीम् । दुर्मुखः समरे प्रायाद्भीष्महेतोः पराक्रमी ॥"},
{"c": "6.107", "n": "36", "i": 32550, "v": "हैडिम्बस्तु ततो राजन्दुर्मुखं शत्रुतापनम् । आजघानोरसि क्रुद्धो नवत्या निशितैः शरैः ॥"},
{"c": "6.107", "n": "37", "i": 32551, "v": "भीमसेनसुतं चापि दुर्मुखः सुमुखैः शरैः । षष्ट्या वीरो नदन्हृष्टो विव्याध रणमूर्धनि ॥"},
{"c": "6.107", "n": "38", "i": 32552, "v": "धृष्टद्युम्नं रणे यान्तं भीष्मस्य वधकाङ्क्षिणम् । हार्दिक्यो वारयामास रक्षन्भीष्मस्य जीवितम् ॥"},
{"c": "6.107", "n": "39", "i": 32553, "v": "वार्ष्णेयः पार्षतं शूरं विद्ध्वा पञ्चभिरायसैः । पुनः पञ्चाशता तूर्णमाजघान स्तनान्तरे ॥"},
{"c": "6.107", "n": "40", "i": 32554, "v": "तथैव पार्षतो राजन्हार्दिक्यं नवभिः शरैः । विव्याध निशितैस्तीक्ष्णैः कङ्कपत्रपरिच्छदैः ॥"},
{"c": "6.107", "n": "41", "i": 32555, "v": "तयोः समभवद्युद्धं भीष्महेतोर्महारणे । अन्योन्यातिशयैर्युक्तं यथा वृत्रमहेन्द्रयोः ॥"},
{"c": "6.107", "n": "42", "i": 32556, "v": "भीमसेनमथायान्तं भीष्मं प्रति महाबलम् । भूरिश्रवाभ्ययात्तूर्णं तिष्ठ तिष्ठेति चाब्रवीत् ॥"},
{"c": "6.107", "n": "43", "i": 32557, "v": "सौमदत्तिरथो भीममाजघान स्तनान्तरे । नाराचेन सुतीक्ष्णेन रुक्मपुङ्खेन संयुगे ॥"},
{"c": "6.107", "n": "44", "i": 32558, "v": "उरःस्थेन बभौ तेन भीमसेनः प्रतापवान् । स्कन्दशक्त्या यथा क्रौञ्चः पुरा नृपतिसत्तम ॥"},
{"c": "6.107", "n": "45", "i": 32559, "v": "तौ शरान्सूर्यसंकाशान्कर्मारपरिमार्जितान् । अन्योन्यस्य रणे क्रुद्धौ चिक्षिपाते मुहुर्मुहुः ॥"},
{"c": "6.107", "n": "46", "i": 32560, "v": "भीमो भीष्मवधाकाङ्क्षी सौमदत्तिं महारथम् । तथा भीष्मजये गृध्नुः सौमदत्तिश्च पाण्डवम् । कृतप्रतिकृते यत्तौ योधयामासतू रणे ॥"},
{"c": "6.107", "n": "47", "i": 32561, "v": "युधिष्ठिरं महाराज महत्या सेनया वृतम् । भीष्मायाभिमुखं यान्तं भारद्वाजो न्यवारयत् ॥"},
{"c": "6.107", "n": "48", "i": 32562, "v": "द्रोणस्य रथनिर्घोषं पर्जन्यनिनदोपमम् । श्रुत्वा प्रभद्रका राजन्समकम्पन्त मारिष ॥"},
{"c": "6.107", "n": "49", "i": 32563, "v": "सा सेना महती राजन्पाण्डुपुत्रस्य संयुगे । द्रोणेन वारिता यत्ता न चचाल पदात्पदम् ॥"},
{"c": "6.107", "n": "50", "i": 32564, "v": "चेकितानं रणे क्रुद्धं भीष्मं प्रति जनेश्वर । चित्रसेनस्तव सुतः क्रुद्धरूपमवारयत् ॥"},
{"c": "6.107", "n": "51", "i": 32565, "v": "भीष्महेतोः पराक्रान्तश्चित्रसेनो महारथः । चेकितानं परं शक्त्या योधयामास भारत ॥"},
{"c": "6.107", "n": "52", "i": 32566, "v": "तथैव चेकितानोऽपि चित्रसेनमयोधयत् । तद्युद्धमासीत्सुमहत्तयोस्तत्र पराक्रमे ॥"},
{"c": "6.107", "n": "53", "i": 32567, "v": "अर्जुनो वार्यमाणस्तु बहुशस्तनयेन ते । विमुखीकृत्य पुत्रं ते तव सेनां ममर्द ह ॥"},
{"c": "6.107", "n": "54", "i": 32568, "v": "दुःशासनोऽपि परया शक्त्या पार्थमवारयत् । कथं भीष्मं परो हन्यादिति निश्चित्य भारत ॥"},
{"c": "6.107", "n": "55", "i": 32569, "v": "सा वध्यमाना समरे पुत्रस्य तव वाहिनी । लोड्यते रथिभिः श्रेष्ठैस्तत्र तत्रैव भारत ॥"},
{"c": "6.108", "t": "संजय उवाच ।"},
{"c": "6.108", "n": "1", "i": 32570, "v": "अथ वीरो महेष्वासो मत्तवारणविक्रमः । समादाय महच्चापं मत्तवारणवारणम् ॥"},
{"c": "6.108", "n": "2", "i": 32571, "v": "विधुन्वानो धनुः श्रेष्ठं द्रावयाणो महारथान् । पृतनां पाण्डवेयानां पातयानो महारथः ॥"},
{"c": "6.108", "n": "3", "i": 32572, "v": "निमित्तानि निमित्तज्ञः सर्वतो वीक्ष्य वीर्यवान् । प्रतपन्तमनीकानि द्रोणः पुत्रमभाषत ॥"},
{"c": "6.108", "n": "4", "i": 32573, "v": "अयं स दिवसस्तात यत्र पार्थो महारथः । जिघांसुः समरे भीष्मं परं यत्नं करिष्यति ॥"},
{"c": "6.108", "n": "5", "i": 32574, "v": "उत्पतन्ति हि मे बाणा धनुः प्रस्फुरतीव मे । योगमस्त्राणि गच्छन्ति क्रूरे मे वर्तते मतिः ॥"},
{"c": "6.108", "n": "6", "i": 32575, "v": "दिक्षु शान्तासु घोराणि व्याहरन्ति मृगद्विजाः । नीचैर्गृध्रा निलीयन्ते भारतानां चमूं प्रति ॥"},
{"c": "6.108", "n": "7", "i": 32576, "v": "नष्टप्रभ इवादित्यः सर्वतो लोहिता दिशः । रसते व्यथते भूमिरनुष्टनति वाहनम् ॥"},
{"c": "6.108", "n": "8", "i": 32577, "v": "कङ्का गृध्रा बलाकाश्च व्याहरन्ति मुहुर्मुहुः । शिवाश्चाशिवनिर्घोषा वेदयन्त्यो महद्भयम् ॥"},
{"c": "6.108", "n": "9", "i": 32578, "v": "पपात महती चोल्का मध्येनादित्यमण्डलात् । सकबन्धश्च परिघो भानुमावृत्य तिष्ठति ॥"},
{"c": "6.108", "n": "10", "i": 32579, "v": "परिवेषस्तथा घोरश्चन्द्रभास्करयोरभूत् । वेदयानो भयं घोरं राज्ञां देहावकर्तनम् ॥"},
{"c": "6.108", "n": "11", "i": 32580, "v": "देवतायतनस्थाश्च कौरवेन्द्रस्य देवताः । कम्पन्ते च हसन्ते च नृत्यन्ति च रुदन्ति च ॥"},
{"c": "6.108", "n": "12", "i": 32581, "v": "अपसव्यं ग्रहाश्चक्रुरलक्ष्माणं निशाकरम् । अवाक्शिराश्च भगवानुदतिष्ठत चन्द्रमाः ॥"},
{"c": "6.108", "n": "13", "i": 32582, "v": "वपूंषि च नरेन्द्राणां विगतानीव लक्षये । धार्तराष्ट्रस्य सैन्येषु न च भ्राजन्ति दंशिताः ॥"},
{"c": "6.108", "n": "14", "i": 32583, "v": "सेनयोरुभयोश्चैव समन्ताच्छ्रूयते महान् । पाञ्चजन्यस्य निर्घोषो गाण्डीवस्य च निस्वनः ॥"},
{"c": "6.108", "n": "15", "i": 32584, "v": "ध्रुवमास्थाय बीभत्सुरुत्तमास्त्राणि संयुगे । अपास्यान्यान्रणे योधानभ्यस्यति पितामहम् ॥"},
{"c": "6.108", "n": "16", "i": 32585, "v": "हृष्यन्ति रोमकूपानि सीदतीव च मे मनः । चिन्तयित्वा महाबाहो भीष्मार्जुनसमागमम् ॥"},
{"c": "6.108", "n": "17", "i": 32586, "v": "तं चैव निकृतिप्रज्ञं पाञ्चाल्यं पापचेतसम् । पुरस्कृत्य रणे पार्थो भीष्मस्यायोधनं गतः ॥"},
{"c": "6.108", "n": "18", "i": 32587, "v": "अब्रवीच्च पुरा भीष्मो नाहं हन्यां शिखण्डिनम् । स्त्री ह्येषा विहिता धात्रा दैवाच्च स पुनः पुमान् ॥"},
{"c": "6.108", "n": "19", "i": 32588, "v": "अमङ्गल्यध्वजश्चैव याज्ञसेनिर्महारथः । न चामङ्गलकेतोः स प्रहरेदापगासुतः ॥"},
{"c": "6.108", "n": "20", "i": 32589, "v": "एतद्विचिन्तयानस्य प्रज्ञा सीदति मे भृशम् । अद्यैव तु रणे पार्थः कुरुवृद्धमुपाद्रवत् ॥"},
{"c": "6.108", "n": "21", "i": 32590, "v": "युधिष्ठिरस्य च क्रोधो भीष्मार्जुनसमागमः । मम चास्त्राभिसंरम्भः प्रजानामशुभं ध्रुवम् ॥"},
{"c": "6.108", "n": "22", "i": 32591, "v": "मनस्वी बलवाञ्शूरः कृतास्त्रो दृढविक्रमः । दूरपाती दृढेषुश्च निमित्तज्ञश्च पाण्डवः ॥"},
{"c": "6.108", "n": "23", "i": 32592, "v": "अजेयः समरे चैव देवैरपि सवासवैः । बलवान्बुद्धिमांश्चैव जितक्लेशो युधां वरः ॥"},
{"c": "6.108", "n": "24", "i": 32593, "v": "विजयी च रणे नित्यं भैरवास्त्रश्च पाण्डवः । तस्य मार्गं परिहरन्द्रुतं गच्छ यतव्रतम् ॥"},
{"c": "6.108", "n": "25", "i": 32594, "v": "पश्य चैतन्महाबाहो वैशसं समुपस्थितम् । हेमचित्राणि शूराणां महान्ति च शुभानि च ॥"},
{"c": "6.108", "n": "26", "i": 32595, "v": "कवचान्यवदीर्यन्ते शरैः संनतपर्वभिः । छिद्यन्ते च ध्वजाग्राणि तोमराणि धनूंषि च ॥"},
{"c": "6.108", "n": "27", "i": 32596, "v": "प्रासाश्च विमलास्तीक्ष्णाः शक्त्यश्च कनकोज्ज्वलाः । वैजयन्त्यश्च नागानां संक्रुद्धेन किरीटिना ॥"},
{"c": "6.108", "n": "28", "i": 32597, "v": "नायं संरक्षितुं कालः प्राणान्पुत्रोपजीविभिः । याहि स्वर्गं पुरस्कृत्य यशसे विजयाय च ॥"},
{"c": "6.108", "n": "29", "i": 32598, "v": "हयनागरथावर्तां महाघोरां सुदुस्तराम् । रथेन संग्रामनदीं तरत्येष कपिध्वजः ॥"},
{"c": "6.108", "n": "30", "i": 32599, "v": "ब्रह्मण्यता दमो दानं तपश्च चरितं महत् । इहैव दृश्यते राज्ञो भ्राता यस्य धनंजयः ॥"},
{"c": "6.108", "n": "31", "i": 32600, "v": "भीमसेनश्च बलवान्माद्रीपुत्रौ च पाण्डवौ । वासुदेवश्च वार्ष्णेयो यस्य नाथो व्यवस्थितः ॥"},
{"c": "6.108", "n": "32", "i": 32601, "v": "तस्यैष मन्युप्रभवो धार्तराष्ट्रस्य दुर्मतेः । तपोदग्धशरीरस्य कोपो दहति भारतान् ॥"},
{"c": "6.108", "n": "33", "i": 32602, "v": "एष संदृश्यते पार्थो वासुदेवव्यपाश्रयः । दारयन्सर्वसैन्यानि धार्तराष्ट्राणि सर्वशः ॥"},
{"c": "6.108", "n": "34", "i": 32603, "v": "एतदालोक्यते सैन्यं क्षोभ्यमाणं किरीटिना । महोर्मिनद्धं सुमहत्तिमिनेव नदीमुखम् ॥"},
{"c": "6.108", "n": "35", "i": 32604, "v": "हाहाकिलकिलाशब्दाः श्रूयन्ते च चमूमुखे । याहि पाञ्चालदायादमहं यास्ये युधिष्ठिरम् ॥"},
{"c": "6.108", "n": "36", "i": 32605, "v": "दुर्लभं ह्यन्तरं राज्ञो व्यूहस्यामिततेजसः । समुद्रकुक्षिप्रतिमं सर्वतोऽतिरथैः स्थितैः ॥"},
{"c": "6.108", "n": "37", "i": 32606, "v": "सात्यकिश्चाभिमन्युश्च धृष्टद्युम्नवृकोदरौ । परिरक्षन्ति राजानं यमौ च मनुजेश्वरम् ॥"},
{"c": "6.108", "n": "38", "i": 32607, "v": "उपेन्द्रसदृशः श्यामो महाशाल इवोद्गतः । एष गच्छत्यनीकानि द्वितीय इव फल्गुनः ॥"},
{"c": "6.108", "n": "39", "i": 32608, "v": "उत्तमास्त्राणि चादत्स्व गृहीत्वान्यन्महद्धनुः । पार्श्वतो याहि राजानं युध्यस्व च वृकोदरम् ॥"},
{"c": "6.108", "n": "40", "i": 32609, "v": "को हि नेच्छेत्प्रियं पुत्रं जीवन्तं शाश्वतीः समाः । क्षत्रधर्मं पुरस्कृत्य ततस्त्वा विनियुज्महे ॥"},
{"c": "6.108", "n": "41", "i": 32610, "v": "एष चापि रणे भीष्मो दहते वै महाचमूम् । युद्धे सुसदृशस्तात यमस्य वरुणस्य च ॥"},
{"c": "6.109", "t": "संजय उवाच ।"},
{"c": "6.109", "n": "1", "i": 32611, "v": "भगदत्तः कृपः शल्यः कृतवर्मा च सात्वतः । विन्दानुविन्दावावन्त्यौ सैन्धवश्च जयद्रथः ॥"},
{"c": "6.109", "n": "2", "i": 32612, "v": "चित्रसेनो विकर्णश्च तथा दुर्मर्षणो युवा । दशैते तावका योधा भीमसेनमयोधयन् ॥"},
{"c": "6.109", "n": "3", "i": 32613, "v": "महत्या सेनया युक्ता नानादेशसमुत्थया । भीष्मस्य समरे राजन्प्रार्थयाना महद्यशः ॥"},
{"c": "6.109", "n": "4", "i": 32614, "v": "शल्यस्तु नवभिर्बाणैर्भीमसेनमताडयत् । कृतवर्मा त्रिभिर्बाणैः कृपश्च नवभिः शरैः ॥"},
{"c": "6.109", "n": "5", "i": 32615, "v": "चित्रसेनो विकर्णश्च भगदत्तश्च मारिष । दशभिर्दशभिर्भल्लैर्भीमसेनमताडयन् ॥"},
{"c": "6.109", "n": "6", "i": 32616, "v": "सैन्धवश्च त्रिभिर्बाणैर्जत्रुदेशेऽभ्यताडयत् । विन्दानुविन्दावावन्त्यौ पञ्चभिः पञ्चभिः शरैः । दुर्मर्षणश्च विंशत्या पाण्डवं निशितैः शरैः ॥"},
{"c": "6.109", "n": "7", "i": 32617, "v": "स तान्सर्वान्महाराज भ्राजमानान्पृथक्पृथक् । प्रवीरान्सर्वलोकस्य धार्तराष्ट्रान्महारथान् । विव्याध बहुभिर्बाणैर्भीमसेनो महाबलः ॥"},
{"c": "6.109", "n": "8", "i": 32618, "v": "शल्यं पञ्चाशता विद्ध्वा कृतवर्माणमष्टभिः । कृपस्य सशरं चापं मध्ये चिच्छेद भारत । अथैनं छिन्नधन्वानं पुनर्विव्याध पञ्चभिः ॥"},
{"c": "6.109", "n": "9", "i": 32619, "v": "विन्दानुविन्दौ च तथा त्रिभिस्त्रिभिरताडयत् । दुर्मर्षणं च विंशत्या चित्रसेनं च पञ्चभिः ॥"},
{"c": "6.109", "n": "10", "i": 32620, "v": "विकर्णं दशभिर्बाणैः पञ्चभिश्च जयद्रथम् । विद्ध्वा भीमोऽनदद्धृष्टः सैन्धवं च पुनस्त्रिभिः ॥"},
{"c": "6.109", "n": "11", "i": 32621, "v": "अथान्यद्धनुरादाय गौतमो रथिनां वरः । भीमं विव्याध संरब्धो दशभिर्निशितैः शरैः ॥"},
{"c": "6.109", "n": "12", "i": 32622, "v": "स विद्धो बहुभिर्बाणैस्तोत्त्रैरिव महाद्विपः । ततः क्रुद्धो महाबाहुर्भीमसेनः प्रतापवान् । गौतमं ताडयामास शरैर्बहुभिराहवे ॥"},
{"c": "6.109", "n": "13", "i": 32623, "v": "सैन्धवस्य तथाश्वांश्च सारथिं च त्रिभिः शरैः । प्राहिणोन्मृत्युलोकाय कालान्तकसमद्युतिः ॥"},
{"c": "6.109", "n": "14", "i": 32624, "v": "हताश्वात्तु रथात्तूर्णमवप्लुत्य महारथः । शरांश्चिक्षेप निशितान्भीमसेनस्य संयुगे ॥"},
{"c": "6.109", "n": "15", "i": 32625, "v": "तस्य भीमो धनुर्मध्ये द्वाभ्यां चिच्छेद भारत । भल्लाभ्यां भरतश्रेष्ठ सैन्धवस्य महात्मनः ॥"},
{"c": "6.109", "n": "16", "i": 32626, "v": "स च्छिन्नधन्वा विरथो हताश्वो हतसारथिः । चित्रसेनरथं राजन्नारुरोह त्वरान्वितः ॥"},
{"c": "6.109", "n": "17", "i": 32627, "v": "अत्यद्भुतं रणे कर्म कृतवांस्तत्र पाण्डवः । महारथाञ्शरैर्विद्ध्वा वारयित्वा महारथः । विरथं सैन्धवं चक्रे सर्वलोकस्य पश्यतः ॥"},
{"c": "6.109", "n": "18", "i": 32628, "v": "नातीव ममृषे शल्यो भीमसेनस्य विक्रमम् । स संधाय शरांस्तीक्ष्णान्कर्मारपरिमार्जितान् । भीमं विव्याध सप्तत्या तिष्ठ तिष्ठेति चाब्रवीत् ॥"},
{"c": "6.109", "n": "19", "i": 32629, "v": "कृपश्च कृतवर्मा च भगदत्तश्च मारिष । विन्दानुविन्दावावन्त्यौ चित्रसेनश्च संयुगे ॥"},
{"c": "6.109", "n": "20", "i": 32630, "v": "दुर्मर्षणो विकर्णश्च सिन्धुराजश्च वीर्यवान् । भीमं ते विव्यधुस्तूर्णं शल्यहेतोररिंदमाः ॥"},
{"c": "6.109", "n": "21", "i": 32631, "v": "स तु तान्प्रतिविव्याध पञ्चभिः पञ्चभिः शरैः । शल्यं विव्याध सप्तत्या पुनश्च दशभिः शरैः ॥"},
{"c": "6.109", "n": "22", "i": 32632, "v": "तं शल्यो नवभिर्विद्ध्वा पुनर्विव्याध पञ्चभिः । सारथिं चास्य भल्लेन गाढं विव्याध मर्मणि ॥"},
{"c": "6.109", "n": "23", "i": 32633, "v": "विशोकं वीक्ष्य निर्भिन्नं भीमसेनः प्रतापवान् । मद्रराजं त्रिभिर्बाणैर्बाह्वोरुरसि चार्पयत् ॥"},
{"c": "6.109", "n": "24", "i": 32634, "v": "तथेतरान्महेष्वासांस्त्रिभिस्त्रिभिरजिह्मगैः । ताडयामास समरे सिंहवच्च ननाद च ॥"},
{"c": "6.109", "n": "25", "i": 32635, "v": "ते हि यत्ता महेष्वासाः पाण्डवं युद्धदुर्मदम् । त्रिभिस्त्रिभिरकुण्ठाग्रैर्भृशं मर्मस्वताडयन् ॥"},
{"c": "6.109", "n": "26", "i": 32636, "v": "सोऽतिविद्धो महेष्वासो भीमसेनो न विव्यथे । पर्वतो वारिधाराभिर्वर्षमाणैरिवाम्बुदैः ॥"},
{"c": "6.109", "n": "27", "i": 32637, "v": "शल्यं च नवभिर्बाणैर्भृशं विद्ध्वा महायशाः । प्राग्ज्योतिषं शतेनाजौ राजन्विव्याध वै दृढम् ॥"},
{"c": "6.109", "n": "28", "i": 32638, "v": "ततस्तु सशरं चापं सात्वतस्य महात्मनः । क्षुरप्रेण सुतीक्ष्णेन चिच्छेद कृतहस्तवत् ॥"},
{"c": "6.109", "n": "29", "i": 32639, "v": "अथान्यद्धनुरादाय कृतवर्मा वृकोदरम् । आजघान भ्रुवोर्मध्ये नाराचेन परंतप ॥"},
{"c": "6.109", "n": "30", "i": 32640, "v": "भीमस्तु समरे विद्ध्वा शल्यं नवभिरायसैः । भगदत्तं त्रिभिश्चैव कृतवर्माणमष्टभिः ॥"},
{"c": "6.109", "n": "31", "i": 32641, "v": "द्वाभ्यां द्वाभ्यां च विव्याध गौतमप्रभृतीन्रथान् । ते तु तं समरे राजन्विव्यधुर्निशितैः शरैः ॥"},
{"c": "6.109", "n": "32", "i": 32642, "v": "स तथा पीड्यमानोऽपि सर्वतस्तैर्महारथैः । मत्वा तृणेन तांस्तुल्यान्विचचार गतव्यथः ॥"},
{"c": "6.109", "n": "33", "i": 32643, "v": "ते चापि रथिनां श्रेष्ठा भीमाय निशिताञ्शरान् । प्रेषयामासुरव्यग्राः शतशोऽथ सहस्रशः ॥"},
{"c": "6.109", "n": "34", "i": 32644, "v": "तस्य शक्तिं महावेगां भगदत्तो महारथः । चिक्षेप समरे वीरः स्वर्णदण्डां महाधनाम् ॥"},
{"c": "6.109", "n": "35", "i": 32645, "v": "तोमरं सैन्धवो राजा पट्टिशं च महाभुजः । शतघ्नीं च कृपो राजञ्शरं शल्यश्च संयुगे ॥"},
{"c": "6.109", "n": "36", "i": 32646, "v": "अथेतरे महेष्वासाः पञ्च पञ्च शिलीमुखान् । भीमसेनं समुद्दिश्य प्रेषयामासुरोजसा ॥"},
{"c": "6.109", "n": "37", "i": 32647, "v": "तोमरं स द्विधा चक्रे क्षुरप्रेणानिलात्मजः । पट्टिशं च त्रिभिर्बाणैश्चिच्छेद तिलकाण्डवत् ॥"},
{"c": "6.109", "n": "38", "i": 32648, "v": "स बिभेद शतघ्नीं च नवभिः कङ्कपत्रिभिः । मद्रराजप्रयुक्तं च शरं छित्त्वा महाबलः ॥"},
{"c": "6.109", "n": "39", "i": 32649, "v": "शक्तिं चिच्छेद सहसा भगदत्तेरितां रणे । तथेतराञ्शरान्घोराञ्शरैः संनतपर्वभिः ॥"},
{"c": "6.109", "n": "40", "i": 32650, "v": "भीमसेनो रणश्लाघी त्रिधैकैकं समाच्छिनत् । तांश्च सर्वान्महेष्वासांस्त्रिभिस्त्रिभिरताडयत् ॥"},
{"c": "6.109", "n": "41", "i": 32651, "v": "ततो धनंजयस्तत्र वर्तमाने महारणे । जगाम स रथेनाजौ भीमं दृष्ट्वा महारथम् । निघ्नन्तं समरे शत्रून्योधयानं च सायकैः ॥"},
{"c": "6.109", "n": "42", "i": 32652, "v": "तौ तु तत्र महात्मानौ समेतौ वीक्ष्य पाण्डवौ । नाशशंसुर्जयं तत्र तावकाः पुरुषर्षभ ॥"},
{"c": "6.109", "n": "43", "i": 32653, "v": "अथार्जुनो रणे भीष्मं योधयन्वै महारथम् । भीष्मस्य निधनाकाङ्क्षी पुरस्कृत्य शिखण्डिनम् ॥"},
{"c": "6.109", "n": "44", "i": 32654, "v": "आससाद रणे योधांस्तावकान्दश भारत । ये स्म भीमं रणे राजन्योधयन्तो व्यवस्थिताः । बीभत्सुस्तानथाविध्यद्भीमस्य प्रियकाम्यया ॥"},
{"c": "6.109", "n": "45", "i": 32655, "v": "ततो दुर्योधनो राजा सुशर्माणमचोदयत् । अर्जुनस्य वधार्थाय भीमसेनस्य चोभयोः ॥"},
{"c": "6.109", "n": "46", "i": 32656, "v": "सुशर्मन्गच्छ शीघ्रं त्वं बलौघैः परिवारितः । जहि पाण्डुसुतावेतौ धनंजयवृकोदरौ ॥"},
{"c": "6.109", "n": "47", "i": 32657, "v": "तच्छ्रुत्वा शासनं तस्य त्रिगर्तः प्रस्थलाधिपः । अभिद्रुत्य रणे भीममर्जुनं चैव धन्विनौ ॥"},
{"c": "6.109", "n": "48", "i": 32658, "v": "रथैरनेकसाहस्रैः परिवव्रे समन्ततः । ततः प्रववृते युद्धमर्जुनस्य परैः सह ॥"},
{"c": "6.110", "t": "संजय उवाच ।"},
{"c": "6.110", "n": "1", "i": 32659, "v": "अर्जुनस्तु रणे शल्यं यतमानं महारथम् । छादयामास समरे शरैः संनतपर्वभिः ॥"},
{"c": "6.110", "n": "2", "i": 32660, "v": "सुशर्माणं कृपं चैव त्रिभिस्त्रिभिरविध्यत । प्राग्ज्योतिषं च समरे सैन्धवं च जयद्रथम् ॥"},
{"c": "6.110", "n": "3", "i": 32661, "v": "चित्रसेनं विकर्णं च कृतवर्माणमेव च । दुर्मर्षणं च राजेन्द्र आवन्त्यौ च महारथौ ॥"},
{"c": "6.110", "n": "4", "i": 32662, "v": "एकैकं त्रिभिरानर्छत्कङ्कबर्हिणवाजितैः । शरैरतिरथो युद्धे पीडयन्वाहिनीं तव ॥"},
{"c": "6.110", "n": "5", "i": 32663, "v": "जयद्रथो रणे पार्थं भित्त्वा भारत सायकैः । भीमं विव्याध तरसा चित्रसेनरथे स्थितः ॥"},
{"c": "6.110", "n": "6", "i": 32664, "v": "शल्यश्च समरे जिष्णुं कृपश्च रथिनां वरः । विव्यधाते महाबाहुं बहुधा मर्मभेदिभिः ॥"},
{"c": "6.110", "n": "7", "i": 32665, "v": "चित्रसेनादयश्चैव पुत्रास्तव विशां पते । पञ्चभिः पञ्चभिस्तूर्णं संयुगे निशितैः शरैः । आजघ्नुरर्जुनं संख्ये भीमसेनं च मारिष ॥"},
{"c": "6.110", "n": "8", "i": 32666, "v": "तौ तत्र रथिनां श्रेष्ठौ कौन्तेयौ भरतर्षभौ । अपीडयेतां समरे त्रिगर्तानां महद्बलम् ॥"},
{"c": "6.110", "n": "9", "i": 32667, "v": "सुशर्मापि रणे पार्थं विद्ध्वा बहुभिरायसैः । ननाद बलवन्नादं नादयन्वै नभस्तलम् ॥"},
{"c": "6.110", "n": "10", "i": 32668, "v": "अन्ये च रथिनः शूरा भीमसेनधनंजयौ । विव्यधुर्निशितैर्बाणै रुक्मपुङ्खैरजिह्मगैः ॥"},
{"c": "6.110", "n": "11", "i": 32669, "v": "तेषां तु रथिनां मध्ये कौन्तेयौ रथिनां वरौ । क्रीडमानौ रथोदारौ चित्ररूपौ व्यरोचताम् । आमिषेप्सू गवां मध्ये सिंहाविव बलोत्कटौ ॥"},
{"c": "6.110", "n": "12", "i": 32670, "v": "छित्त्वा धनूंषि वीराणां शरांश्च बहुधा रणे । पातयामासतुर्वीरौ शिरांसि शतशो नृणाम् ॥"},
{"c": "6.110", "n": "13", "i": 32671, "v": "रथाश्च बहवो भग्ना हयाश्च शतशो हताः । गजाश्च सगजारोहाः पेतुरुर्व्यां महामृधे ॥"},
{"c": "6.110", "n": "14", "i": 32672, "v": "रथिनः सादिनश्चैव तत्र तत्र निसूदिताः । दृश्यन्ते बहुधा राजन्वेष्टमानाः समन्ततः ॥"},
{"c": "6.110", "n": "15", "i": 32673, "v": "हतैर्गजपदात्योघैर्वाजिभिश्च निसूदितैः । रथैश्च बहुधा भग्नैः समास्तीर्यत मेदिनी ॥"},
{"c": "6.110", "n": "16", "i": 32674, "v": "छत्रैश्च बहुधा छिन्नैर्ध्वजैश्च विनिपातितैः । अङ्कुशैरपविद्धैश्च परिस्तोमैश्च भारत ॥"},
{"c": "6.110", "n": "17", "i": 32675, "v": "केयूरैरङ्गदैर्हारै राङ्कवैर्मृदितैस्तथा । उष्णीषैरपविद्धैश्च चामरव्यजनैरपि ॥"},
{"c": "6.110", "n": "18", "i": 32676, "v": "तत्र तत्रापविद्धैश्च बाहुभिश्चन्दनोक्षितैः । ऊरुभिश्च नरेन्द्राणां समास्तीर्यत मेदिनी ॥"},
{"c": "6.110", "n": "19", "i": 32677, "v": "तत्राद्भुतमपश्याम रणे पार्थस्य विक्रमम् । शरैः संवार्य तान्वीरान्निजघान बलं तव ॥"},
{"c": "6.110", "n": "20", "i": 32678, "v": "पुत्रस्तु तव तं दृष्ट्वा भीमार्जुनसमागमम् । गाङ्गेयस्य रथाभ्याशमुपजग्मे महाभये ॥"},
{"c": "6.110", "n": "21", "i": 32679, "v": "कृपश्च कृतवर्मा च सैन्धवश्च जयद्रथः । विन्दानुविन्दावावन्त्यावाजग्मुः संयुगं तदा ॥"},
{"c": "6.110", "n": "22", "i": 32680, "v": "ततो भीमो महेष्वासः फल्गुनश्च महारथः । कौरवाणां चमूं घोरां भृशं दुद्रुवतू रणे ॥"},
{"c": "6.110", "n": "23", "i": 32681, "v": "ततो बर्हिणवाजानामयुतान्यर्बुदानि च । धनंजयरथे तूर्णं पातयन्ति स्म संयुगे ॥"},
{"c": "6.110", "n": "24", "i": 32682, "v": "ततस्ताञ्शरजालेन संनिवार्य महारथान् । पार्थः समन्तात्समरे प्रेषयामास मृत्यवे ॥"},
{"c": "6.110", "n": "25", "i": 32683, "v": "शल्यस्तु समरे जिष्णुं क्रीडन्निव महारथः । आजघानोरसि क्रुद्धो भल्लैः संनतपर्वभिः ॥"},
{"c": "6.110", "n": "26", "i": 32684, "v": "तस्य पार्थो धनुश्छित्त्वा हस्तावापं च पञ्चभिः । अथैनं सायकैस्तीक्ष्णैर्भृशं विव्याध मर्मणि ॥"},
{"c": "6.110", "n": "27", "i": 32685, "v": "अथान्यद्धनुरादाय समरे भारसाधनम् । मद्रेश्वरो रणे जिष्णुं ताडयामास रोषितः ॥"},
{"c": "6.110", "n": "28", "i": 32686, "v": "त्रिभिः शरैर्महाराज वासुदेवं च पञ्चभिः । भीमसेनं च नवभिर्बाह्वोरुरसि चार्पयत् ॥"},
{"c": "6.110", "n": "29", "i": 32687, "v": "ततो द्रोणो महाराज मागधश्च महारथः । दुर्योधनसमादिष्टौ तं देशमुपजग्मतुः ॥"},
{"c": "6.110", "n": "30", "i": 32688, "v": "यत्र पार्थो महाराज भीमसेनश्च पाण्डवः । कौरव्यस्य महासेनां जघ्नतुस्तौ महारथौ ॥"},
{"c": "6.110", "n": "31", "i": 32689, "v": "जयत्सेनस्तु समरे भीमं भीमायुधं युवा । विव्याध निशितैर्बाणैरष्टभिर्भरतर्षभ ॥"},
{"c": "6.110", "n": "32", "i": 32690, "v": "तं भीमो दशभिर्विद्ध्वा पुनर्विव्याध सप्तभिः । सारथिं चास्य भल्लेन रथनीडादपाहरत् ॥"},
{"c": "6.110", "n": "33", "i": 32691, "v": "उद्भ्रान्तैस्तुरगैः सोऽथ द्रवमाणैः समन्ततः । मागधोऽपहृतो राजा सर्वसैन्यस्य पश्यतः ॥"},
{"c": "6.110", "n": "34", "i": 32692, "v": "द्रोणस्तु विवरं लब्ध्वा भीमसेनं शिलीमुखैः । विव्याध बाणैः सुशितैः पञ्चषष्ट्या तमायसैः ॥"},
{"c": "6.110", "n": "35", "i": 32693, "v": "तं भीमः समरश्लाघी गुरुं पितृसमं रणे । विव्याध नवभिर्भल्लैस्तथा षष्ट्या च भारत ॥"},
{"c": "6.110", "n": "36", "i": 32694, "v": "अर्जुनस्तु सुशर्माणं विद्ध्वा बहुभिरायसैः । व्यधमत्तस्य तत्सैन्यं महाभ्राणि यथानिलः ॥"},
{"c": "6.110", "n": "37", "i": 32695, "v": "ततो भीष्मश्च राजा च सौबलश्च बृहद्बलः । अभ्यद्रवन्त संक्रुद्धा भीमसेनधनंजयौ ॥"},
{"c": "6.110", "n": "38", "i": 32696, "v": "तथैव पाण्डवाः शूरा धृष्टद्युम्नश्च पार्षतः । अभ्यद्रवन्रणे भीष्मं व्यादितास्यमिवान्तकम् ॥"},
{"c": "6.110", "n": "39", "i": 32697, "v": "शिखण्डी तु समासाद्य भारतानां पितामहम् । अभ्यद्रवत संहृष्टो भयं त्यक्त्वा यतव्रतम् ॥"},
{"c": "6.110", "n": "40", "i": 32698, "v": "युधिष्ठिरमुखाः पार्थाः पुरस्कृत्य शिखण्डिनम् । अयोधयन्रणे भीष्मं संहताः सह सृञ्जयैः ॥"},
{"c": "6.110", "n": "41", "i": 32699, "v": "तथैव तावकाः सर्वे पुरस्कृत्य यतव्रतम् । शिखण्डिप्रमुखान्पार्थान्योधयन्ति स्म संयुगे ॥"},
{"c": "6.110", "n": "42", "i": 32700, "v": "ततः प्रववृते युद्धं कौरवाणां भयावहम् । तत्र पाण्डुसुतैः सार्धं भीष्मस्य विजयं प्रति ॥"},
{"c": "6.110", "n": "43", "i": 32701, "v": "तावकानां रणे भीष्मो ग्लह आसीद्विशां पते । तत्र हि द्यूतमायातं विजयायेतराय वा ॥"},
{"c": "6.110", "n": "44", "i": 32702, "v": "धृष्टद्युम्नो महाराज सर्वसैन्यान्यचोदयत् । अभिद्रवत गाङ्गेयं मा भैष्ट नरसत्तमाः ॥"},
{"c": "6.110", "n": "45", "i": 32703, "v": "सेनापतिवचः श्रुत्वा पाण्डवानां वरूथिनी । भीष्ममेवाभ्ययात्तूर्णं प्राणांस्त्यक्त्वा महाहवे ॥"},
{"c": "6.110", "n": "46", "i": 32704, "v": "भीष्मोऽपि रथिनां श्रेष्ठः प्रतिजग्राह तां चमूम् । आपतन्तीं महाराज वेलामिव महोदधिः ॥"},
{"c": "6.111", "t": "धृतराष्ट्र उवाच ।"},
{"c": "6.111", "n": "1", "i": 32705, "v": "कथं शांतनवो भीष्मो दशमेऽहनि संजय । अयुध्यत महावीर्यैः पाण्डवैः सहसृञ्जयैः ॥"},
{"c": "6.111", "n": "2", "i": 32706, "v": "कुरवश्च कथं युद्धे पाण्डवान्प्रत्यवारयन् । आचक्ष्व मे महायुद्धं भीष्मस्याहवशोभिनः ॥"},
{"c": "6.111", "t": "संजय उवाच ।"},
{"c": "6.111", "n": "3", "i": 32707, "v": "कुरवः पाण्डवैः सार्धं यथायुध्यन्त भारत । यथा च तदभूद्युद्धं तत्ते वक्ष्यामि शृण्वतः ॥"},
{"c": "6.111", "n": "4", "i": 32708, "v": "प्रेषिताः परलोकाय परमास्त्रैः किरीटिना । अहन्यहनि संप्राप्तास्तावकानां रथव्रजाः ॥"},
{"c": "6.111", "n": "5", "i": 32709, "v": "यथाप्रतिज्ञं कौरव्यः स चापि समितिंजयः । पार्थानामकरोद्भीष्मः सततं समितिक्षयम् ॥"},
{"c": "6.111", "n": "6", "i": 32710, "v": "कुरुभिः सहितं भीष्मं युध्यमानं महारथम् । अर्जुनं च सपाञ्चाल्यं दृष्ट्वा संशयिता जनाः ॥"},
{"c": "6.111", "n": "7", "i": 32711, "v": "दशमेऽहनि तस्मिंस्तु भीष्मार्जुनसमागमे । अवर्तत महारौद्रः सततं समितिक्षयः ॥"},
{"c": "6.111", "n": "8", "i": 32712, "v": "तस्मिन्नयुतशो राजन्भूयश्च स परंतपः । भीष्मः शांतनवो योधाञ्जघान परमास्त्रवित् ॥"},
{"c": "6.111", "n": "9", "i": 32713, "v": "येषामज्ञातकल्पानि नामगोत्राणि पार्थिव । ते हतास्तत्र भीष्मेण शूराः सर्वेऽनिवर्तिनः ॥"},
{"c": "6.111", "n": "10", "i": 32714, "v": "दशाहानि ततस्तप्त्वा भीष्मः पाण्डववाहिनीम् । निरविद्यत धर्मात्मा जीवितेन परंतपः ॥"},
{"c": "6.111", "n": "11", "i": 32715, "v": "स क्षिप्रं वधमन्विच्छन्नात्मनोऽभिमुखं रणे । न हन्यां मानवश्रेष्ठान्संग्रामेऽभिमुखानिति ॥"},
{"c": "6.111", "n": "12", "i": 32716, "v": "चिन्तयित्वा महाबाहुः पिता देवव्रतस्तव । अभ्याशस्थं महाराज पाण्डवं वाक्यमब्रवीत् ॥"},
{"c": "6.111", "n": "13", "i": 32717, "v": "युधिष्ठिर महाप्राज्ञ सर्वशास्त्रविशारद । शृणु मे वचनं तात धर्म्यं स्वर्ग्यं च जल्पतः ॥"},
{"c": "6.111", "n": "14", "i": 32718, "v": "निर्विण्णोऽस्मि भृशं तात देहेनानेन भारत । घ्नतश्च मे गतः कालः सुबहून्प्राणिनो रणे ॥"},
{"c": "6.111", "n": "15", "i": 32719, "v": "तस्मात्पार्थं पुरोधाय पाञ्चालान्सृञ्जयांस्तथा । मद्वधे क्रियतां यत्नो मम चेदिच्छसि प्रियम् ॥"},
{"c": "6.111", "n": "16", "i": 32720, "v": "तस्य तन्मतमाज्ञाय पाण्डवः सत्यदर्शनः । भीष्मं प्रतिययौ यत्तः संग्रामे सह सृञ्जयैः ॥"},
{"c": "6.111", "n": "17", "i": 32721, "v": "धृष्टद्युम्नस्ततो राजन्पाण्डवश्च युधिष्ठिरः । श्रुत्वा भीष्मस्य तां वाचं चोदयामासतुर्बलम् ॥"},
{"c": "6.111", "n": "18", "i": 32722, "v": "अभिद्रवत युध्यध्वं भीष्मं जयत संयुगे । रक्षिताः सत्यसंधेन जिष्णुना रिपुजिष्णुना ॥"},
{"c": "6.111", "n": "19", "i": 32723, "v": "अयं चापि महेष्वासः पार्षतो वाहिनीपतिः । भीमसेनश्च समरे पालयिष्यति वो ध्रुवम् ॥"},
{"c": "6.111", "n": "20", "i": 32724, "v": "न वै भीष्माद्भयं किंचित्कर्तव्यं युधि सृञ्जयाः । ध्रुवं भीष्मं विजेष्यामः पुरस्कृत्य शिखण्डिनम् ॥"},
{"c": "6.111", "n": "21", "i": 32725, "v": "तथा तु समयं कृत्वा दशमेऽहनि पाण्डवाः । ब्रह्मलोकपरा भूत्वा संजग्मुः क्रोधमूर्छिताः ॥"},
{"c": "6.111", "n": "22", "i": 32726, "v": "शिखण्डिनं पुरस्कृत्य पाण्डवं च धनंजयम् । भीष्मस्य पातने यत्नं परमं ते समास्थिताः ॥"},
{"c": "6.111", "n": "23", "i": 32727, "v": "ततस्तव सुतादिष्टा नानाजनपदेश्वराः । द्रोणेन सहपुत्रेण सहसेना महाबलाः ॥"},
{"c": "6.111", "n": "24", "i": 32728, "v": "दुःशासनश्च बलवान्सह सर्वैः सहोदरैः । भीष्मं समरमध्यस्थं पालयां चक्रिरे तदा ॥"},
{"c": "6.111", "n": "25", "i": 32729, "v": "ततस्तु तावकाः शूराः पुरस्कृत्य यतव्रतम् । शिखण्डिप्रमुखान्पार्थान्योधयन्ति स्म संयुगे ॥"},
{"c": "6.111", "n": "26", "i": 32730, "v": "चेदिभिश्च सपाञ्चालैः सहितो वानरध्वजः । ययौ शांतनवं भीष्मं पुरस्कृत्य शिखण्डिनम् ॥"},
{"c": "6.111", "n": "27", "i": 32731, "v": "द्रोणपुत्रं शिनेर्नप्ता धृष्टकेतुस्तु पौरवम् । युधामन्युः सहामात्यं दुर्योधनमयोधयत् ॥"},
{"c": "6.111", "n": "28", "i": 32732, "v": "विराटस्तु सहानीकः सहसेनं जयद्रथम् । वृद्धक्षत्रस्य दायादमाससाद परंतपः ॥"},
{"c": "6.111", "n": "29", "i": 32733, "v": "मद्रराजं महेष्वासं सहसैन्यं युधिष्ठिरः । भीमसेनाभिगुप्तश्च नागानीकमुपाद्रवत् ॥"},
{"c": "6.111", "n": "30", "i": 32734, "v": "अप्रधृष्यमनावार्यं सर्वशस्त्रभृतां वरम् । द्रोणं प्रति ययौ यत्तः पाञ्चाल्यः सह सोमकैः ॥"},
{"c": "6.111", "n": "31", "i": 32735, "v": "कर्णिकारध्वजं चापि सिंहकेतुररिंदमः । प्रत्युज्जगाम सौभद्रं राजपुत्रो बृहद्बलः ॥"},
{"c": "6.111", "n": "32", "i": 32736, "v": "शिखण्डिनं च पुत्रास्ते पाण्डवं च धनंजयम् । राजभिः समरे सार्धमभिपेतुर्जिघांसवः ॥"},
{"c": "6.111", "n": "33", "i": 32737, "v": "तस्मिन्नतिमहाभीमे सेनयोर्वै पराक्रमे । संप्रधावत्स्वनीकेषु मेदिनी समकम्पत ॥"},
{"c": "6.111", "n": "34", "i": 32738, "v": "तान्यनीकान्यनीकेषु समसज्जन्त भारत । तावकानां परेषां च दृष्ट्वा शांतनवं रणे ॥"},
{"c": "6.111", "n": "35", "i": 32739, "v": "ततस्तेषां प्रयततामन्योन्यमभिधावताम् । प्रादुरासीन्महाञ्शब्दो दिक्षु सर्वासु भारत ॥"},
{"c": "6.111", "n": "36", "i": 32740, "v": "शङ्खदुन्दुभिघोषैश्च वारणानां च बृंहितैः । सिंहनादैश्च सैन्यानां दारुणः समपद्यत ॥"},
{"c": "6.111", "n": "37", "i": 32741, "v": "सा च सर्वनरेन्द्राणां चन्द्रार्कसदृशी प्रभा । वीराङ्गदकिरीटेषु निष्प्रभा समपद्यत ॥"},
{"c": "6.111", "n": "38", "i": 32742, "v": "रजोमेघाश्च संजज्ञुः शस्त्रविद्युद्भिरावृताः । धनुषां चैव निर्घोषो दारुणः समपद्यत ॥"},
{"c": "6.111", "n": "39", "i": 32743, "v": "बाणशङ्खप्रणादाश्च भेरीणां च महास्वनाः । रथघोषश्च संजग्मुः सेनयोरुभयोरपि ॥"},
{"c": "6.111", "n": "40", "i": 32744, "v": "प्रासशक्त्यृष्टिसंघैश्च बाणौघैश्च समाकुलम् । निष्प्रकाशमिवाकाशं सेनयोः समपद्यत ॥"},
{"c": "6.111", "n": "41", "i": 32745, "v": "अन्योन्यं रथिनः पेतुर्वाजिनश्च महाहवे । कुञ्जराः कुञ्जराञ्जघ्नुः पदातींश्च पदातयः ॥"},
{"c": "6.111", "n": "42", "i": 32746, "v": "तदासीत्सुमहद्युद्धं कुरूणां पाण्डवैः सह । भीष्महेतोर्नरव्याघ्र श्येनयोरामिषे यथा ॥"},
{"c": "6.111", "n": "43", "i": 32747, "v": "तयोः समागमो घोरो बभूव युधि भारत । अन्योन्यस्य वधार्थाय जिगीषूणां रणाजिरे ॥"},
{"c": "6.112", "t": "संजय उवाच ।"},
{"c": "6.112", "n": "1", "i": 32748, "v": "अभिमन्युर्महाराज तव पुत्रमयोधयत् । महत्या सेनया युक्तो भीष्महेतोः पराक्रमी ॥"},
{"c": "6.112", "n": "2", "i": 32749, "v": "दुर्योधनो रणे कार्ष्णिं नवभिर्नतपर्वभिः । आजघान रणे क्रुद्धः पुनश्चैनं त्रिभिः शरैः ॥"},
{"c": "6.112", "n": "3", "i": 32750, "v": "तस्य शक्तिं रणे कार्ष्णिर्मृत्योर्घोरामिव स्वसाम् । प्रेषयामास संक्रुद्धो दुर्योधनरथं प्रति ॥"},
{"c": "6.112", "n": "4", "i": 32751, "v": "तामापतन्तीं सहसा घोररूपां विशां पते । द्विधा चिच्छेद ते पुत्रः क्षुरप्रेण महारथः ॥"},
{"c": "6.112", "n": "5", "i": 32752, "v": "तां शक्तिं पतितां दृष्ट्वा कार्ष्णिः परमकोपनः । दुर्योधनं त्रिभिर्बाणैर्बाह्वोरुरसि चार्पयत् ॥"},
{"c": "6.112", "n": "6", "i": 32753, "v": "पुनश्चैनं शरैर्घोरैराजघान स्तनान्तरे । दशभिर्भरतश्रेष्ठ दुर्योधनममर्षणम् ॥"},
{"c": "6.112", "n": "7", "i": 32754, "v": "तद्युद्धमभवद्घोरं चित्ररूपं च भारत । ईक्षितृप्रीतिजननं सर्वपार्थिवपूजितम् ॥"},
{"c": "6.112", "n": "8", "i": 32755, "v": "भीष्मस्य निधनार्थाय पार्थस्य विजयाय च । युयुधाते रणे वीरौ सौभद्रकुरुपुंगवौ ॥"},
{"c": "6.112", "n": "9", "i": 32756, "v": "सात्यकिं रभसं युद्धे द्रौणिर्ब्राह्मणपुंगवः । आजघानोरसि क्रुद्धो नाराचेन परंतपः ॥"},
{"c": "6.112", "n": "10", "i": 32757, "v": "शैनेयोऽपि गुरोः पुत्रं सर्वमर्मसु भारत । अताडयदमेयात्मा नवभिः कङ्कपत्रिभिः ॥"},
{"c": "6.112", "n": "11", "i": 32758, "v": "अश्वत्थामा तु समरे सात्यकिं नवभिः शरैः । त्रिंशता च पुनस्तूर्णं बाह्वोरुरसि चार्पयत् ॥"},
{"c": "6.112", "n": "12", "i": 32759, "v": "सोऽतिविद्धो महेष्वासो द्रोणपुत्रेण सात्वतः । द्रोणपुत्रं त्रिभिर्बाणैराजघान महायशाः ॥"},
{"c": "6.112", "n": "13", "i": 32760, "v": "पौरवो धृष्टकेतुं च शरैरासाद्य संयुगे । बहुधा दारयां चक्रे महेष्वासं महारथम् ॥"},
{"c": "6.112", "n": "14", "i": 32761, "v": "तथैव पौरवं युद्धे धृष्टकेतुर्महारथः । त्रिंशता निशितैर्बाणैर्विव्याध सुमहाबलः ॥"},
{"c": "6.112", "n": "15", "i": 32762, "v": "पौरवस्तु धनुश्छित्त्वा धृष्टकेतोर्महारथः । ननाद बलवन्नादं विव्याध दशभिः शरैः ॥"},
{"c": "6.112", "n": "16", "i": 32763, "v": "सोऽन्यत्कार्मुकमादाय पौरवं निशितैः शरैः । आजघान महाराज त्रिसप्तत्या शिलीमुखैः ॥"},
{"c": "6.112", "n": "17", "i": 32764, "v": "तौ तु तत्र महेष्वासौ महामात्रौ महारथौ । महता शरवर्षेण परस्परमवर्षताम् ॥"},
{"c": "6.112", "n": "18", "i": 32765, "v": "अन्योन्यस्य धनुश्छित्त्वा हयान्हत्वा च भारत । विरथावसियुद्धाय संगतौ तौ महारथौ ॥"},
{"c": "6.112", "n": "19", "i": 32766, "v": "आर्षभे चर्मणी चित्रे शतचन्द्रपरिष्कृते । तारकाशतचित्रौ च निस्त्रिंशौ सुमहाप्रभौ ॥"},
{"c": "6.112", "n": "20", "i": 32767, "v": "प्रगृह्य विमलौ राजंस्तावन्योन्यमभिद्रुतौ । वाशितासंगमे यत्तौ सिंहाविव महावने ॥"},
{"c": "6.112", "n": "21", "i": 32768, "v": "मण्डलानि विचित्राणि गतप्रत्यागतानि च । चेरतुर्दर्शयन्तौ च प्रार्थयन्तौ परस्परम् ॥"},
{"c": "6.112", "n": "22", "i": 32769, "v": "पौरवो धृष्टकेतुं तु शङ्खदेशे महासिना । ताडयामास संक्रुद्धस्तिष्ठ तिष्ठेति चाब्रवीत् ॥"},
{"c": "6.112", "n": "23", "i": 32770, "v": "चेदिराजोऽपि समरे पौरवं पुरुषर्षभम् । आजघान शिताग्रेण जत्रुदेशे महासिना ॥"},
{"c": "6.112", "n": "24", "i": 32771, "v": "तावन्योन्यं महाराज समासाद्य महाहवे । अन्योन्यवेगाभिहतौ निपेततुररिंदमौ ॥"},
{"c": "6.112", "n": "25", "i": 32772, "v": "ततः स्वरथमारोप्य पौरवं तनयस्तव । जयत्सेनो रथे राजन्नपोवाह रणाजिरात् ॥"},
{"c": "6.112", "n": "26", "i": 32773, "v": "धृष्टकेतुं च समरे माद्रीपुत्रः परंतपः । अपोवाह रणे राजन्सहदेवः प्रतापवान् ॥"},
{"c": "6.112", "n": "27", "i": 32774, "v": "चित्रसेनः सुशर्माणं विद्ध्वा नवभिराशुगैः । पुनर्विव्याध तं षष्ट्या पुनश्च नवभिः शरैः ॥"},
{"c": "6.112", "n": "28", "i": 32775, "v": "सुशर्मा तु रणे क्रुद्धस्तव पुत्रं विशां पते । दशभिर्दशभिश्चैव विव्याध निशितैः शरैः ॥"},
{"c": "6.112", "n": "29", "i": 32776, "v": "चित्रसेनश्च तं राजंस्त्रिंशता नतपर्वणाम् । आजघान रणे क्रुद्धः स च तं प्रत्यविध्यत । भीष्मस्य समरे राजन्यशो मानं च वर्धयन् ॥"},
{"c": "6.112", "n": "30", "i": 32777, "v": "सौभद्रो राजपुत्रं तु बृहद्बलमयोधयत् । आर्जुनिं कोसलेन्द्रस्तु विद्ध्वा पञ्चभिरायसैः । पुनर्विव्याध विंशत्या शरैः संनतपर्वभिः ॥"},
{"c": "6.112", "n": "31", "i": 32778, "v": "बृहद्बलं च सौभद्रो विद्ध्वा नवभिरायसैः । नाकम्पयत संग्रामे विव्याध च पुनः पुनः ॥"},
{"c": "6.112", "n": "32", "i": 32779, "v": "कौसल्यस्य पुनश्चापि धनुश्चिच्छेद फाल्गुणिः । आजघान शरैश्चैव त्रिंशता कङ्कपत्रिभिः ॥"},
{"c": "6.112", "n": "33", "i": 32780, "v": "सोऽन्यत्कार्मुकमादाय राजपुत्रो बृहद्बलः । फाल्गुनिं समरे क्रुद्धो विव्याध बहुभिः शरैः ॥"},
{"c": "6.112", "n": "34", "i": 32781, "v": "तयोर्युद्धं समभवद्भीष्महेतोः परंतप । संरब्धयोर्महाराज समरे चित्रयोधिनोः । यथा देवासुरे युद्धे मयवासवयोरभूत् ॥"},
{"c": "6.112", "n": "35", "i": 32782, "v": "भीमसेनो गजानीकं योधयन्बह्वशोभत । यथा शक्रो वज्रपाणिर्दारयन्पर्वतोत्तमान् ॥"},
{"c": "6.112", "n": "36", "i": 32783, "v": "ते वध्यमाना भीमेन मातङ्गा गिरिसंनिभाः । निपेतुरुर्व्यां सहिता नादयन्तो वसुंधराम् ॥"},
{"c": "6.112", "n": "37", "i": 32784, "v": "गिरिमात्रा हि ते नागा भिन्नाञ्जनचयोपमाः । विरेजुर्वसुधां प्राप्य विकीर्णा इव पर्वताः ॥"},
{"c": "6.112", "n": "38", "i": 32785, "v": "युधिष्ठिरो महेष्वासो मद्रराजानमाहवे । महत्या सेनया गुप्तं पीडयामास संगतः ॥"},
{"c": "6.112", "n": "39", "i": 32786, "v": "मद्रेश्वरश्च समरे धर्मपुत्रं महारथम् । पीडयामास संरब्धो भीष्महेतोः पराक्रमी ॥"},
{"c": "6.112", "n": "40", "i": 32787, "v": "विराटं सैन्धवो राजा विद्ध्वा संनतपर्वभिः । नवभिः सायकैस्तीक्ष्णैस्त्रिंशता पुनरर्दयत् ॥"},
{"c": "6.112", "n": "41", "i": 32788, "v": "विराटश्च महाराज सैन्धवं वाहिनीमुखे । त्रिंशता निशितैर्बाणैराजघान स्तनान्तरे ॥"},
{"c": "6.112", "n": "42", "i": 32789, "v": "चित्रकार्मुकनिस्त्रिंशौ चित्रवर्मायुधध्वजौ । रेजतुश्चित्ररूपौ तौ संग्रामे मत्स्यसैन्धवौ ॥"},
{"c": "6.112", "n": "43", "i": 32790, "v": "द्रोणः पाञ्चालपुत्रेण समागम्य महारणे । महासमुदयं चक्रे शरैः संनतपर्वभिः ॥"},
{"c": "6.112", "n": "44", "i": 32791, "v": "ततो द्रोणो महाराज पार्षतस्य महद्धनुः । छित्त्वा पञ्चाशतेषूणां पार्षतं समविध्यत ॥"},
{"c": "6.112", "n": "45", "i": 32792, "v": "सोऽन्यत्कार्मुकमादाय पार्षतः परवीरहा । द्रोणस्य मिषतो युद्धे प्रेषयामास सायकान् ॥"},
{"c": "6.112", "n": "46", "i": 32793, "v": "ताञ्शराञ्शरसंघैस्तु संनिवार्य महारथः । द्रोणो द्रुपदपुत्राय प्राहिणोत्पञ्च सायकान् ॥"},
{"c": "6.112", "n": "47", "i": 32794, "v": "तस्य क्रुद्धो महाराज पार्षतः परवीरहा । द्रोणाय चिक्षेप गदां यमदण्डोपमां रणे ॥"},
{"c": "6.112", "n": "48", "i": 32795, "v": "तामापतन्तीं सहसा हेमपट्टविभूषिताम् । शरैः पञ्चाशता द्रोणो वारयामास संयुगे ॥"},
{"c": "6.112", "n": "49", "i": 32796, "v": "सा छिन्ना बहुधा राजन्द्रोणचापच्युतैः शरैः । चूर्णीकृता विशीर्यन्ती पपात वसुधातले ॥"},
{"c": "6.112", "n": "50", "i": 32797, "v": "गदां विनिहतां दृष्ट्वा पार्षतः शत्रुसूदनः । द्रोणाय शक्तिं चिक्षेप सर्वपारशवीं शुभाम् ॥"},
{"c": "6.112", "n": "51", "i": 32798, "v": "तां द्रोणो नवभिर्बाणैश्चिच्छेद युधि भारत । पार्षतं च महेष्वासं पीडयामास संयुगे ॥"},
{"c": "6.112", "n": "52", "i": 32799, "v": "एवमेतन्महद्युद्धं द्रोणपार्षतयोरभूत् । भीष्मं प्रति महाराज घोररूपं भयानकम् ॥"},
{"c": "6.112", "n": "53", "i": 32800, "v": "अर्जुनः प्राप्य गाङ्गेयं पीडयन्निशितैः शरैः । अभ्यद्रवत संयत्तं वने मत्तमिव द्विपम् ॥"},
{"c": "6.112", "n": "54", "i": 32801, "v": "प्रत्युद्ययौ च तं पार्थं भगदत्तः प्रतापवान् । त्रिधा भिन्नेन नागेन मदान्धेन महाबलः ॥"},
{"c": "6.112", "n": "55", "i": 32802, "v": "तमापतन्तं सहसा महेन्द्रगजसंनिभम् । परं यत्नं समास्थाय बीभत्सुः प्रत्यपद्यत ॥"},
{"c": "6.112", "n": "56", "i": 32803, "v": "ततो गजगतो राजा भगदत्तः प्रतापवान् । अर्जुनं शरवर्षेण वारयामास संयुगे ॥"},
{"c": "6.112", "n": "57", "i": 32804, "v": "अर्जुनस्तु रणे नागमायान्तं रजतोपमम् । विमलैरायसैस्तीक्ष्णैरविध्यत महारणे ॥"},
{"c": "6.112", "n": "58", "i": 32805, "v": "शिखण्डिनं च कौन्तेयो याहि याहीत्यचोदयत् । भीष्मं प्रति महाराज जह्येनमिति चाब्रवीत् ॥"},
{"c": "6.112", "n": "59", "i": 32806, "v": "प्राग्ज्योतिषस्ततो हित्वा पाण्डवं पाण्डुपूर्वज । प्रययौ त्वरितो राजन्द्रुपदस्य रथं प्रति ॥"},
{"c": "6.112", "n": "60", "i": 32807, "v": "ततोऽर्जुनो महाराज भीष्ममभ्यद्रवद्द्रुतम् । शिखण्डिनं पुरस्कृत्य ततो युद्धमवर्तत ॥"},
{"c": "6.112", "n": "61", "i": 32808, "v": "ततस्ते तावकाः शूराः पाण्डवं रभसं रणे । सर्वेऽभ्यधावन्क्रोशन्तस्तदद्भुतमिवाभवत् ॥"},
{"c": "6.112", "n": "62", "i": 32809, "v": "नानाविधान्यनीकानि पुत्राणां ते जनाधिप । अर्जुनो व्यधमत्काले दिवीवाभ्राणि मारुतः ॥"},
{"c": "6.112", "n": "63", "i": 32810, "v": "शिखण्डी तु समासाद्य भरतानां पितामहम् । इषुभिस्तूर्णमव्यग्रो बहुभिः स समाचिनोत् ॥"},
{"c": "6.112", "n": "64", "i": 32811, "v": "सोमकांश्च रणे भीष्मो जघ्ने पार्थपदानुगान् । न्यवारयत सैन्यं च पाण्डवानां महारथः ॥"},
{"c": "6.112", "n": "65", "i": 32812, "v": "रथाग्न्यगारश्चापार्चिरसिशक्तिगदेन्धनः । शरसंघमहाज्वालः क्षत्रियान्समरेऽदहत् ॥"},
{"c": "6.112", "n": "66", "i": 32813, "v": "यथा हि सुमहानग्निः कक्षे चरति सानिलः । तथा जज्वाल भीष्मोऽपि दिव्यान्यस्त्राण्युदीरयन् ॥"},
{"c": "6.112", "n": "67", "i": 32814, "v": "सुवर्णपुङ्खैरिषुभिः शितैः संनतपर्वभिः । नादयन्स दिशो भीष्मः प्रदिशश्च महायशाः ॥"},
{"c": "6.112", "n": "68", "i": 32815, "v": "पातयन्रथिनो राजन्गजांश्च सह सादिभिः । मुण्डतालवनानीव चकार स रथव्रजान् ॥"},
{"c": "6.112", "n": "69", "i": 32816, "v": "निर्मनुष्यान्रथान्राजन्गजानश्वांश्च संयुगे । चकार स तदा भीष्मः सर्वशस्त्रभृतां वरः ॥"},
{"c": "6.112", "n": "70", "i": 32817, "v": "तस्य ज्यातलनिर्घोषं विस्फूर्जितमिवाशनेः । निशम्य सर्वतो राजन्समकम्पन्त सैनिकाः ॥"},
{"c": "6.112", "n": "71", "i": 32818, "v": "अमोघा ह्यपतन्बाणाः पितुस्ते मनुजेश्वर । नासज्जन्त शरीरेषु भीष्मचापच्युताः शराः ॥"},
{"c": "6.112", "n": "72", "i": 32819, "v": "निर्मनुष्यान्रथान्राजन्सुयुक्ताञ्जवनैर्हयैः । वातायमानान्पश्याम ह्रियमाणान्विशां पते ॥"},
{"c": "6.112", "n": "73", "i": 32820, "v": "चेदिकाशिकरूषाणां सहस्राणि चतुर्दश । महारथाः समाख्याताः कुलपुत्रास्तनुत्यजः ॥"},
{"c": "6.112", "n": "74", "i": 32821, "v": "अपरावर्तिनः शूराः सुवर्णविकृतध्वजाः । संग्रामे भीष्ममासाद्य सवाजिरथकुञ्जराः । जग्मुस्ते परलोकाय व्यादितास्यमिवान्तकम् ॥"},
{"c": "6.112", "n": "75", "i": 32822, "v": "न तत्रासीन्महाराज सोमकानां महारथः । यः संप्राप्य रणे भीष्मं जीविते स्म मनो दधे ॥"},
{"c": "6.112", "n": "76", "i": 32823, "v": "तांश्च सर्वान्रणे योधान्प्रेतराजपुरं प्रति । नीतानमन्यन्त जना दृष्ट्वा भीष्मस्य विक्रमम् ॥"},
{"c": "6.112", "n": "77", "i": 32824, "v": "न कश्चिदेनं समरे प्रत्युद्याति महारथः । ऋते पाण्डुसुतं वीरं श्वेताश्वं कृष्णसारथिम् । शिखण्डिनं च समरे पाञ्चाल्यममितौजसम् ॥"},
{"c": "6.112", "n": "78", "i": 32825, "v": "शिखण्डी तु रणे भीष्ममासाद्य भरतर्षभ । दशभिर्दशभिर्बाणैराजघान महाहवे ॥"},
{"c": "6.112", "n": "79", "i": 32826, "v": "शिखण्डिनं तु गाङ्गेयः क्रोधदीप्तेन चक्षुषा । अवैक्षत कटाक्षेण निर्दहन्निव भारत ॥"},
{"c": "6.112", "n": "80", "i": 32827, "v": "स्त्रीत्वं तत्संस्मरन्राजन्सर्वलोकस्य पश्यतः । न जघान रणे भीष्मः स च तं नावबुद्धवान् ॥"},
{"c": "6.112", "n": "81", "i": 32828, "v": "अर्जुनस्तु महाराज शिखण्डिनमभाषत । अभित्वरस्व त्वरितो जहि चैनं पितामहम् ॥"},
{"c": "6.112", "n": "82", "i": 32829, "v": "किं ते विवक्षया वीर जहि भीष्मं महारथम् । न ह्यन्यमनुपश्यामि कंचिद्यौधिष्ठिरे बले ॥"},
{"c": "6.112", "n": "83", "i": 32830, "v": "यः शक्तः समरे भीष्मं योधयेत पितामहम् । ऋते त्वां पुरुषव्याघ्र सत्यमेतद्ब्रवीमि ते ॥"},
{"c": "6.112", "n": "84", "i": 32831, "v": "एवमुक्तस्तु पार्थेन शिखण्डी भरतर्षभ । शरैर्नानाविधैस्तूर्णं पितामहमुपाद्रवत् ॥"},
{"c": "6.112", "n": "85", "i": 32832, "v": "अचिन्तयित्वा तान्बाणान्पिता देवव्रतस्तव । अर्जुनं समरे क्रुद्धं वारयामास सायकैः ॥"},
{"c": "6.112", "n": "86", "i": 32833, "v": "तथैव च चमूं सर्वां पाण्डवानां महारथः । अप्रैषीत्समरे तीक्ष्णैः परलोकाय मारिष ॥"},
{"c": "6.112", "n": "87", "i": 32834, "v": "तथैव पाण्डवा राजन्सैन्येन महता वृताः । भीष्मं प्रच्छादयामासुर्मेघा इव दिवाकरम् ॥"},
{"c": "6.112", "n": "88", "i": 32835, "v": "स समन्तात्परिवृतो भारतो भरतर्षभ । निर्ददाह रणे शूरान्वनं वह्निरिव ज्वलन् ॥"},
{"c": "6.112", "n": "89", "i": 32836, "v": "तत्राद्भुतमपश्याम तव पुत्रस्य पौरुषम् । अयोधयत यत्पार्थं जुगोप च यतव्रतम् ॥"},
{"c": "6.112", "n": "90", "i": 32837, "v": "कर्मणा तेन समरे तव पुत्रस्य धन्विनः । दुःशासनस्य तुतुषुः सर्वे लोका महात्मनः ॥"},
{"c": "6.112", "n": "91", "i": 32838, "v": "यदेकः समरे पार्थान्सानुगान्समयोधयत् । न चैनं पाण्डवा युद्धे वारयामासुरुल्बणम् ॥"},
{"c": "6.112", "n": "92", "i": 32839, "v": "दुःशासनेन समरे रथिनो विरथीकृताः । सादिनश्च महाराज दन्तिनश्च महाबलाः ॥"},
{"c": "6.112", "n": "93", "i": 32840, "v": "विनिर्भिन्नाः शरैस्तीक्ष्णैर्निपेतुर्धरणीतले । शरातुरास्तथैवान्ये दन्तिनो विद्रुता दिशः ॥"},
{"c": "6.112", "n": "94", "i": 32841, "v": "यथाग्निरिन्धनं प्राप्य ज्वलेद्दीप्तार्चिरुल्बणः । तथा जज्वाल पुत्रस्ते पाण्डवान्वै विनिर्दहन् ॥"},
{"c": "6.112", "n": "95", "i": 32842, "v": "तं भारतमहामात्रं पाण्डवानां महारथः । जेतुं नोत्सहते कश्चिन्नाप्युद्यातुं कथंचन । ऋते महेन्द्रतनयं श्वेताश्वं कृष्णसारथिम् ॥"},
{"c": "6.112", "n": "96", "i": 32843, "v": "स हि तं समरे राजन्विजित्य विजयोऽर्जुनः । भीष्ममेवाभिदुद्राव सर्वसैन्यस्य पश्यतः ॥"},
{"c": "6.112", "n": "97", "i": 32844, "v": "विजितस्तव पुत्रोऽपि भीष्मबाहुव्यपाश्रयः । पुनः पुनः समाश्वस्य प्रायुध्यत रणोत्कटः । अर्जुनं च रणे राजन्योधयन्स व्यराजत ॥"},
{"c": "6.112", "n": "98", "i": 32845, "v": "शिखण्डी तु रणे राजन्विव्याधैव पितामहम् । शरैरशनिसंस्पर्शैस्तथा सर्पविषोपमैः ॥"},
{"c": "6.112", "n": "99", "i": 32846, "v": "न च तेऽस्य रुजं चक्रुः पितुस्तव जनेश्वर । स्मयमानश्च गाङ्गेयस्तान्बाणाञ्जगृहे तदा ॥"},
{"c": "6.112", "n": "100", "i": 32847, "v": "उष्णार्तो हि नरो यद्वज्जलधाराः प्रतीच्छति । तथा जग्राह गाङ्गेयः शरधाराः शिखण्डिनः ॥"},
{"c": "6.112", "n": "101", "i": 32848, "v": "तं क्षत्रिया महाराज ददृशुर्घोरमाहवे । भीष्मं दहन्तं सैन्यानि पाण्डवानां महात्मनाम् ॥"},
{"c": "6.112", "n": "102", "i": 32849, "v": "ततोऽब्रवीत्तव सुतः सर्वसैन्यानि मारिष । अभिद्रवत संग्रामे फल्गुनं सर्वतो रथैः ॥"},
{"c": "6.112", "n": "103", "i": 32850, "v": "भीष्मो वः समरे सर्वान्पालयिष्यति धर्मवित् । ते भयं सुमहत्त्यक्त्वा पाण्डवान्प्रतियुध्यत ॥"},
{"c": "6.112", "n": "104", "i": 32851, "v": "एष तालेन दीप्तेन भीष्मस्तिष्ठति पालयन् । सर्वेषां धार्तराष्ट्राणां रणे शर्म च वर्म च ॥"},
{"c": "6.112", "n": "105", "i": 32852, "v": "त्रिदशापि समुद्युक्ता नालं भीष्मं समासितुम् । किमु पार्था महात्मानं मर्त्यभूतास्तथाबलाः । तस्माद्द्रवत हे योधाः फल्गुनं प्राप्य संयुगे ॥"},
{"c": "6.112", "n": "106", "i": 32853, "v": "अहमद्य रणे यत्तो योधयिष्यामि फल्गुनम् । सहितः सर्वतो यत्तैर्भवद्भिर्वसुधाधिपाः ॥"},
{"c": "6.112", "n": "107", "i": 32854, "v": "तच्छ्रुत्वा तु वचो राजंस्तव पुत्रस्य धन्विनः । अर्जुनं प्रति संयत्ता बलवन्तो महारथाः ॥"},
{"c": "6.112", "n": "108", "i": 32855, "v": "ते विदेहाः कलिङ्गाश्च दाशेरकगणैः सह । अभिपेतुर्निषादाश्च सौवीराश्च महारणे ॥"},
{"c": "6.112", "n": "109", "i": 32856, "v": "बाह्लिका दरदाश्चैव प्राच्योदीच्याश्च मालवाः । अभीषाहाः शूरसेनाः शिबयोऽथ वसातयः ॥"},
{"c": "6.112", "n": "110", "i": 32857, "v": "शाल्वाश्रयास्त्रिगर्ताश्च अम्बष्ठाः केकयैः सह । अभिपेतू रणे पार्थं पतंगा इव पावकम् ॥"},
{"c": "6.112", "n": "111", "i": 32858, "v": "स तान्सर्वान्सहानीकान्महाराज महारथान् । दिव्यान्यस्त्राणि संचिन्त्य प्रसंधाय धनंजयः ॥"},
{"c": "6.112", "n": "112", "i": 32859, "v": "स तैरस्त्रैर्महावेगैर्ददाहाशु महाबलः । शरप्रतापैर्बीभत्सुः पतंगानिव पावकः ॥"},
{"c": "6.112", "n": "113", "i": 32860, "v": "तस्य बाणसहस्राणि सृजतो दृढधन्विनः । दीप्यमानमिवाकाशे गाण्डीवं समदृश्यत ॥"},
{"c": "6.112", "n": "114", "i": 32861, "v": "ते शरार्ता महाराज विप्रकीर्णरथध्वजाः । नाभ्यवर्तन्त राजानः सहिता वानरध्वजम् ॥"},
{"c": "6.112", "n": "115", "i": 32862, "v": "सध्वजा रथिनः पेतुर्हयारोहा हयैः सह । गजाः सह गजारोहैः किरीटिशरताडिताः ॥"},
{"c": "6.112", "n": "116", "i": 32863, "v": "ततोऽर्जुनभुजोत्सृष्टैरावृतासीद्वसुंधरा । विद्रवद्भिश्च बहुधा बलै राज्ञां समन्ततः ॥"},
{"c": "6.112", "n": "117", "i": 32864, "v": "अथ पार्थो महाबाहुर्द्रावयित्वा वरूथिनीम् । दुःशासनाय समरे प्रेषयामास सायकान् ॥"},
{"c": "6.112", "n": "118", "i": 32865, "v": "ते तु भित्त्वा तव सुतं दुःशासनमयोमुखाः । धरणीं विविशुः सर्वे वल्मीकमिव पन्नगाः । हयांश्चास्य ततो जघ्ने सारथिं च न्यपातयत् ॥"},
{"c": "6.112", "n": "119", "i": 32866, "v": "विविंशतिं च विंशत्या विरथं कृतवान्प्रभो । आजघान भृशं चैव पञ्चभिर्नतपर्वभिः ॥"},
{"c": "6.112", "n": "120", "i": 32867, "v": "कृपं शल्यं विकर्णं च विद्ध्वा बहुभिरायसैः । चकार विरथांश्चैव कौन्तेयः श्वेतवाहनः ॥"},
{"c": "6.112", "n": "121", "i": 32868, "v": "एवं ते विरथाः पञ्च कृपः शल्यश्च मारिष । दुःशासनो विकर्णश्च तथैव च विविंशतिः । संप्राद्रवन्त समरे निर्जिताः सव्यसाचिना ॥"},
{"c": "6.112", "n": "122", "i": 32869, "v": "पूर्वाह्णे तु तथा राजन्पराजित्य महारथान् । प्रजज्वाल रणे पार्थो विधूम इव पावकः ॥"},
{"c": "6.112", "n": "123", "i": 32870, "v": "तथैव शरवर्षेण भास्करो रश्मिवानिव । अन्यानपि महाराज पातयामास पार्थिवान् ॥"},
{"c": "6.112", "n": "124", "i": 32871, "v": "पराङ्मुखीकृत्य तदा शरवर्षैर्महारथान् । प्रावर्तयत संग्रामे शोणितोदां महानदीम् । मध्येन कुरुसैन्यानां पाण्डवानां च भारत ॥"},
{"c": "6.112", "n": "125", "i": 32872, "v": "गजाश्च रथसंघाश्च बहुधा रथिभिर्हताः । रथाश्च निहता नागैर्नागा हयपदातिभिः ॥"},
{"c": "6.112", "n": "126", "i": 32873, "v": "अन्तरा छिध्यमानानि शरीराणि शिरांसि च । निपेतुर्दिक्षु सर्वासु गजाश्वरथयोधिनाम् ॥"},
{"c": "6.112", "n": "127", "i": 32874, "v": "छन्नमायोधनं रेजे कुण्डलाङ्गदधारिभिः । पतितैः पात्यमानैश्च राजपुत्रैर्महारथैः ॥"},
{"c": "6.112", "n": "128", "i": 32875, "v": "रथनेमिनिकृत्ताश्च गजैश्चैवावपोथिताः । पादाताश्चाप्यदृश्यन्त साश्वाः सहयसादिनः ॥"},
{"c": "6.112", "n": "129", "i": 32876, "v": "गजाश्वरथसंघाश्च परिपेतुः समन्ततः । विशीर्णाश्च रथा भूमौ भग्नचक्रयुगध्वजाः ॥"},
{"c": "6.112", "n": "130", "i": 32877, "v": "तद्गजाश्वरथौघानां रुधिरेण समुक्षितम् । छन्नमायोधनं रेजे रक्ताभ्रमिव शारदम् ॥"},
{"c": "6.112", "n": "131", "i": 32878, "v": "श्वानः काकाश्च गृध्राश्च वृका गोमायुभिः सह । प्रणेदुर्भक्ष्यमासाद्य विकृताश्च मृगद्विजाः ॥"},
{"c": "6.112", "n": "132", "i": 32879, "v": "ववुर्बहुविधाश्चैव दिक्षु सर्वासु मारुताः । दृश्यमानेषु रक्षःसु भूतेषु विनदत्सु च ॥"},
{"c": "6.112", "n": "133", "i": 32880, "v": "काञ्चनानि च दामानि पताकाश्च महाधनाः । धूमायमाना दृश्यन्ते सहसा मारुतेरिताः ॥"},
{"c": "6.112", "n": "134", "i": 32881, "v": "श्वेतच्छत्रसहस्राणि सध्वजाश्च महारथाः । विनिकीर्णाः स्म दृश्यन्ते शतशोऽथ सहस्रशः । सपताकाश्च मातङ्गा दिशो जग्मुः शरातुराः ॥"},
{"c": "6.112", "n": "135", "i": 32882, "v": "क्षत्रियाश्च मनुष्येन्द्र गदाशक्तिधनुर्धराः । समन्ततो व्यदृश्यन्त पतिता धरणीतले ॥"},
{"c": "6.112", "n": "136", "i": 32883, "v": "ततो भीष्मो महाराज दिव्यमस्त्रमुदीरयन् । अभ्यधावत कौन्तेयं मिषतां सर्वधन्विनाम् ॥"},
{"c": "6.112", "n": "137", "i": 32884, "v": "तं शिखण्डी रणे यत्तमभ्यधावत दंशितः । संजहार ततो भीष्मस्तदस्त्रं पावकोपमम् ॥"},
{"c": "6.112", "n": "138", "i": 32885, "v": "एतस्मिन्नेव काले तु कौन्तेयः श्वेतवाहनः । निजघ्ने तावकं सैन्यं मोहयित्वा पितामहम् ॥"},
{"c": "6.113", "t": "संजय उवाच ।"},
{"c": "6.113", "n": "1", "i": 32886, "v": "एवं व्यूढेष्वनीकेषु भूयिष्ठमनुवर्तिषु । ब्रह्मलोकपराः सर्वे समपद्यन्त भारत ॥"},
{"c": "6.113", "n": "2", "i": 32887, "v": "न ह्यनीकमनीकेन समसज्जत संकुले । न रथा रथिभिः सार्धं न पदाताः पदातिभिः ॥"},
{"c": "6.113", "n": "3", "i": 32888, "v": "अश्वा नाश्वैरयुध्यन्त न गजा गजयोधिभिः । महान्व्यतिकरो रौद्रः सेनयोः समपद्यत ॥"},
{"c": "6.113", "n": "4", "i": 32889, "v": "नरनागरथेष्वेवं व्यवकीर्णेषु सर्वशः । क्षये तस्मिन्महारौद्रे निर्विशेषमजायत ॥"},
{"c": "6.113", "n": "5", "i": 32890, "v": "ततः शल्यः कृपश्चैव चित्रसेनश्च भारत । दुःशासनो विकर्णश्च रथानास्थाय सत्वराः । पाण्डवानां रणे शूरा ध्वजिनीं समकम्पयन् ॥"},
{"c": "6.113", "n": "6", "i": 32891, "v": "सा वध्यमाना समरे पाण्डुसेना महात्मभिः । त्रातारं नाध्यगच्छद्वै मज्जमानेव नौर्जले ॥"},
{"c": "6.113", "n": "7", "i": 32892, "v": "यथा हि शैशिरः कालो गवां मर्माणि कृन्तति । तथा पाण्डुसुतानां वै भीष्मो मर्माण्यकृन्तत ॥"},
{"c": "6.113", "n": "8", "i": 32893, "v": "अतीव तव सैन्यस्य पार्थेन च महात्मना । नगमेघप्रतीकाशाः पातिता बहुधा गजाः ॥"},
{"c": "6.113", "n": "9", "i": 32894, "v": "मृद्यमानाश्च दृश्यन्ते पार्थेन नरयूथपाः । इषुभिस्ताड्यमानाश्च नाराचैश्च सहस्रशः ॥"},
{"c": "6.113", "n": "10", "i": 32895, "v": "पेतुरार्तस्वरं कृत्वा तत्र तत्र महागजाः । आबद्धाभरणैः कायैर्निहतानां महात्मनाम् ॥"},
{"c": "6.113", "n": "11", "i": 32896, "v": "छन्नमायोधनं रेजे शिरोभिश्च सकुण्डलैः । तस्मिन्नतिमहाभीमे राजन्वीरवरक्षये । भीष्मे च युधि विक्रान्ते पाण्डवे च धनंजये ॥"},
{"c": "6.113", "n": "12", "i": 32897, "v": "ते पराक्रान्तमालोक्य राजन्युधि पितामहम् । न न्यवर्तन्त कौरव्या ब्रह्मलोकपुरस्कृताः ॥"},
{"c": "6.113", "n": "13", "i": 32898, "v": "इच्छन्तो निधनं युद्धे स्वर्गं कृत्वा परायणम् । पाण्डवानभ्यवर्तन्त तस्मिन्वीरवरक्षये ॥"},
{"c": "6.113", "n": "14", "i": 32899, "v": "पाण्डवापि महाराज स्मरन्तो विविधान्बहून् । क्लेशान्कृतान्सपुत्रेण त्वया पूर्वं नराधिप ॥"},
{"c": "6.113", "n": "15", "i": 32900, "v": "भयं त्यक्त्वा रणे शूरा ब्रह्मलोकपुरस्कृताः । तावकांस्तव पुत्रांश्च योधयन्ति स्म हृष्टवत् ॥"},
{"c": "6.113", "n": "16", "i": 32901, "v": "सेनापतिस्तु समरे प्राह सेनां महारथः । अभिद्रवत गाङ्गेयं सोमकाः सृञ्जयैः सह ॥"},
{"c": "6.113", "n": "17", "i": 32902, "v": "सेनापतिवचः श्रुत्वा सोमकाः सह सृञ्जयैः । अभ्यद्रवन्त गाङ्गेयं शस्त्रवृष्ट्या समन्ततः ॥"},
{"c": "6.113", "n": "18", "i": 32903, "v": "वध्यमानस्ततो राजन्पिता शांतनवस्तव । अमर्षवशमापन्नो योधयामास सृञ्जयान् ॥"},
{"c": "6.113", "n": "19", "i": 32904, "v": "तस्य कीर्तिमतस्तात पुरा रामेण धीमता । संप्रदत्तास्त्रशिक्षा वै परानीकविनाशिनी ॥"},
{"c": "6.113", "n": "20", "i": 32905, "v": "स तां शिक्षामधिष्ठाय कृत्वा परबलक्षयम् । अहन्यहनि पार्थानां वृद्धः कुरुपितामहः । भीष्मो दश सहस्राणि जघान परवीरहा ॥"},
{"c": "6.113", "n": "21", "i": 32906, "v": "तस्मिंस्तु दिवसे प्राप्ते दशमे भरतर्षभ । भीष्मेणैकेन मत्स्येषु पाञ्चालेषु च संयुगे । गजाश्वममितं हत्वा हताः सप्त महारथाः ॥"},
{"c": "6.113", "n": "22", "i": 32907, "v": "हत्वा पञ्च सहस्राणि रथिनां प्रपितामहः । नराणां च महायुद्धे सहस्राणि चतुर्दश ॥"},
{"c": "6.113", "n": "23", "i": 32908, "v": "तथा दन्तिसहस्रं च हयानामयुतं पुनः । शिक्षाबलेन निहतं पित्रा तव विशां पते ॥"},
{"c": "6.113", "n": "24", "i": 32909, "v": "ततः सर्वमहीपानां क्षोभयित्वा वरूथिनीम् । विराटस्य प्रियो भ्राता शतानीको निपातितः ॥"},
{"c": "6.113", "n": "25", "i": 32910, "v": "शतानीकं च समरे हत्वा भीष्मः प्रतापवान् । सहस्राणि महाराज राज्ञां भल्लैर्न्यपातयत् ॥"},
{"c": "6.113", "n": "26", "i": 32911, "v": "ये च केचन पार्थानामभियाता धनंजयम् । राजानो भीष्ममासाद्य गतास्ते यमसादनम् ॥"},
{"c": "6.113", "n": "27", "i": 32912, "v": "एवं दश दिशो भीष्मः शरजालैः समन्ततः । अतीत्य सेनां पार्थानामवतस्थे चमूमुखे ॥"},
{"c": "6.113", "n": "28", "i": 32913, "v": "स कृत्वा सुमहत्कर्म तस्मिन्वै दशमेऽहनि । सेनयोरन्तरे तिष्ठन्प्रगृहीतशरासनः ॥"},
{"c": "6.113", "n": "29", "i": 32914, "v": "न चैनं पार्थिवा राजञ्शेकुः केचिन्निरीक्षितुम् । मध्यं प्राप्तं यथा ग्रीष्मे तपन्तं भास्करं दिवि ॥"},
{"c": "6.113", "n": "30", "i": 32915, "v": "यथा दैत्यचमूं शक्रस्तापयामास संयुगे । तथा भीष्मः पाण्डवेयांस्तापयामास भारत ॥"},
{"c": "6.113", "n": "31", "i": 32916, "v": "तथा च तं पराक्रान्तमालोक्य मधुसूदनः । उवाच देवकीपुत्रः प्रीयमाणो धनंजयम् ॥"},
{"c": "6.113", "n": "32", "i": 32917, "v": "एष शांतनवो भीष्मः सेनयोरन्तरे स्थितः । नानिहत्य बलादेनं विजयस्ते भविष्यति ॥"},
{"c": "6.113", "n": "33", "i": 32918, "v": "यत्तः संस्तम्भयस्वैनं यत्रैषा भिद्यते चमूः । न हि भीष्मशरानन्यः सोढुमुत्सहते विभो ॥"},
{"c": "6.113", "n": "34", "i": 32919, "v": "ततस्तस्मिन्क्षणे राजंश्चोदितो वानरध्वजः । सध्वजं सरथं साश्वं भीष्ममन्तर्दधे शरैः ॥"},
{"c": "6.113", "n": "35", "i": 32920, "v": "स चापि कुरुमुख्यानामृषभः पाण्डवेरितान् । शरव्रातैः शरव्रातान्बहुधा विदुधाव तान् ॥"},
{"c": "6.113", "n": "36", "i": 32921, "v": "तेन पाञ्चालराजश्च धृष्टकेतुश्च वीर्यवान् । पाण्डवो भीमसेनश्च धृष्टद्युम्नश्च पार्षतः ॥"},
{"c": "6.113", "n": "37", "i": 32922, "v": "यमौ च चेकितानश्च केकयाः पञ्च चैव ह । सात्यकिश्च महाराज सौभद्रोऽथ घटोत्कचः ॥"},
{"c": "6.113", "n": "38", "i": 32923, "v": "द्रौपदेयाः शिखण्डी च कुन्तिभोजश्च वीर्यवान् । सुशर्मा च विराटश्च पाण्डवेया महाबलाः ॥"},
{"c": "6.113", "n": "39", "i": 32924, "v": "एते चान्ये च बहवः पीडिता भीष्मसायकैः । समुद्धृताः फल्गुनेन निमग्नाः शोकसागरे ॥"},
{"c": "6.113", "n": "40", "i": 32925, "v": "ततः शिखण्डी वेगेन प्रगृह्य परमायुधम् । भीष्ममेवाभिदुद्राव रक्ष्यमाणः किरीटिना ॥"},
{"c": "6.113", "n": "41", "i": 32926, "v": "ततोऽस्यानुचरान्हत्वा सर्वान्रणविभागवित् । भीष्ममेवाभिदुद्राव बीभत्सुरपराजितः ॥"},
{"c": "6.113", "n": "42", "i": 32927, "v": "सात्यकिश्चेकितानश्च धृष्टद्युम्नश्च पार्षतः । विराटो द्रुपदश्चैव माद्रीपुत्रौ च पाण्डवौ । दुद्रुवुर्भीष्ममेवाजौ रक्षिता दृढधन्वना ॥"},
{"c": "6.113", "n": "43", "i": 32928, "v": "अभिमन्युश्च समरे द्रौपद्याः पञ्च चात्मजाः । दुद्रुवुः समरे भीष्मं समुद्यतमहायुधाः ॥"},
{"c": "6.113", "n": "44", "i": 32929, "v": "ते सर्वे दृढधन्वानः संयुगेष्वपलायिनः । बहुधा भीष्ममानर्छन्मार्गणैः कृतमार्गणाः ॥"},
{"c": "6.113", "n": "45", "i": 32930, "v": "विधूय तान्बाणगणान्ये मुक्ताः पार्थिवोत्तमैः । पाण्डवानामदीनात्मा व्यगाहत वरूथिनीम् । कृत्वा शरविघातं च क्रीडन्निव पितामहः ॥"},
{"c": "6.113", "n": "46", "i": 32931, "v": "नाभिसंधत्त पाञ्चाल्यं स्मयमानो मुहुर्मुहुः । स्त्रीत्वं तस्यानुसंस्मृत्य भीष्मो बाणाञ्शिखण्डिनः । जघान द्रुपदानीके रथान्सप्त महारथः ॥"},
{"c": "6.113", "n": "47", "i": 32932, "v": "ततः किलकिलाशब्दः क्षणेन समपद्यत । मत्स्यपाञ्चालचेदीनां तमेकमभिधावताम् ॥"},
{"c": "6.113", "n": "48", "i": 32933, "v": "ते वराश्वरथव्रातैर्वारणैः सपदातिभिः । तमेकं छादयामासुर्मेघा इव दिवाकरम् । भीष्मं भागीरथीपुत्रं प्रतपन्तं रणे रिपून् ॥"},
{"c": "6.113", "n": "49", "i": 32934, "v": "ततस्तस्य च तेषां च युद्धे देवासुरोपमे । किरीटी भीष्ममानर्छत्पुरस्कृत्य शिखण्डिनम् ॥"},
{"c": "6.114", "t": "संजय उवाच ।"},
{"c": "6.114", "n": "1", "i": 32935, "v": "एवं ते पाण्डवाः सर्वे पुरस्कृत्य शिखण्डिनम् । विव्यधुः समरे भीष्मं परिवार्य समन्ततः ॥"},
{"c": "6.114", "n": "2", "i": 32936, "v": "शतघ्नीभिः सुघोराभिः पट्टिशैः सपरश्वधैः । मुद्गरैर्मुसलैः प्रासैः क्षेपणीभिश्च सर्वशः ॥"},
{"c": "6.114", "n": "3", "i": 32937, "v": "शरैः कनकपुङ्खैश्च शक्तितोमरकम्पनैः । नाराचैर्वत्सदन्तैश्च भुशुण्डीभिश्च भारत । अताडयन्रणे भीष्मं सहिताः सर्वसृञ्जयाः ॥"},
{"c": "6.114", "n": "4", "i": 32938, "v": "स विशीर्णतनुत्राणः पीडितो बहुभिस्तदा । विव्यथे नैव गाङ्गेयो भिद्यमानेषु मर्मसु ॥"},
{"c": "6.114", "n": "5", "i": 32939, "v": "स दीप्तशरचापार्चिरस्त्रप्रसृतमारुतः । नेमिनिर्ह्रादसंनादो महास्त्रोदयपावकः ॥"},
{"c": "6.114", "n": "6", "i": 32940, "v": "चित्रचापमहाज्वालो वीरक्षयमहेन्धनः । युगान्ताग्निसमो भीष्मः परेषां समपद्यत ॥"},
{"c": "6.114", "n": "7", "i": 32941, "v": "निपत्य रथसंघानामन्तरेण विनिःसृतः । दृश्यते स्म नरेन्द्राणां पुनर्मध्यगतश्चरन् ॥"},
{"c": "6.114", "n": "8", "i": 32942, "v": "ततः पाञ्चालराजं च धृष्टकेतुमतीत्य च । पाण्डवानीकिनीमध्यमाससाद स वेगितः ॥"},
{"c": "6.114", "n": "9", "i": 32943, "v": "ततः सात्यकिभीमौ च पाण्डवं च धनंजयम् । द्रुपदं च विराटं च धृष्टद्युम्नं च पार्षतम् ॥"},
{"c": "6.114", "n": "10", "i": 32944, "v": "भीमघोषैर्महावेगैर्वैरिवारणभेदिभिः । षडेतान्षड्भिरानर्छद्भास्करप्रतिमैः शरैः ॥"},
{"c": "6.114", "n": "11", "i": 32945, "v": "तस्य ते निशितान्बाणान्संनिवार्य महारथाः । दशभिर्दशभिर्भीष्ममर्दयामासुरोजसा ॥"},
{"c": "6.114", "n": "12", "i": 32946, "v": "शिखण्डी तु रणे बाणान्यान्मुमोच महाव्रते । ते भीष्मं विविशुस्तूर्णं स्वर्णपुङ्खाः शिलाशिताः ॥"},
{"c": "6.114", "n": "13", "i": 32947, "v": "ततः किरीटी संरब्धो भीष्ममेवाभ्यवर्तत । शिखण्डिनं पुरस्कृत्य धनुश्चास्य समाच्छिनत् ॥"},
{"c": "6.114", "n": "14", "i": 32948, "v": "भीष्मस्य धनुषश्छेदं नामृष्यन्त महारथाः । द्रोणश्च कृतवर्मा च सैन्धवश्च जयद्रथः ॥"},
{"c": "6.114", "n": "15", "i": 32949, "v": "भूरिश्रवाः शलः शल्यो भगदत्तस्तथैव च । सप्तैते परमक्रुद्धाः किरीटिनमभिद्रुताः ॥"},
{"c": "6.114", "n": "16", "i": 32950, "v": "उत्तमास्त्राणि दिव्यानि दर्शयन्तो महारथाः । अभिपेतुर्भृशं क्रुद्धाश्छादयन्त स्म पाण्डवान् ॥"},
{"c": "6.114", "n": "17", "i": 32951, "v": "तेषामापततां शब्दः शुश्रुवे फल्गुनं प्रति । उद्वृत्तानां यथा शब्दः समुद्राणां युगक्षये ॥"},
{"c": "6.114", "n": "18", "i": 32952, "v": "हतानयत गृह्णीत युध्यतापि च कृन्तत । इत्यासीत्तुमुलः शब्दः फल्गुनस्य रथं प्रति ॥"},
{"c": "6.114", "n": "19", "i": 32953, "v": "तं शब्दं तुमुलं श्रुत्वा पाण्डवानां महारथाः । अभ्यधावन्परीप्सन्तः फल्गुनं भरतर्षभ ॥"},
{"c": "6.114", "n": "20", "i": 32954, "v": "सात्यकिर्भीमसेनश्च धृष्टद्युम्नश्च पार्षतः । विराटद्रुपदौ चोभौ राक्षसश्च घटोत्कचः ॥"},
{"c": "6.114", "n": "21", "i": 32955, "v": "अभिमन्युश्च संक्रुद्धः सप्तैते क्रोधमूर्छिताः । समभ्यधावंस्त्वरिताश्चित्रकार्मुकधारिणः ॥"},
{"c": "6.114", "n": "22", "i": 32956, "v": "तेषां समभवद्युद्धं तुमुलं लोमहर्षणम् । संग्रामे भरतश्रेष्ठ देवानां दानवैरिव ॥"},
{"c": "6.114", "n": "23", "i": 32957, "v": "शिखण्डी तु रथश्रेष्ठो रक्ष्यमाणः किरीटिना । अविध्यद्दशभिर्भीष्मं छिन्नधन्वानमाहवे । सारथिं दशभिश्चास्य ध्वजं चैकेन चिच्छिदे ॥"},
{"c": "6.114", "n": "24", "i": 32958, "v": "सोऽन्यत्कार्मुकमादाय गाङ्गेयो वेगवत्तरम् । तदप्यस्य शितैर्भल्लैस्त्रिभिश्चिच्छेद फल्गुनः ॥"},
{"c": "6.114", "n": "25", "i": 32959, "v": "एवं स पाण्डवः क्रुद्ध आत्तमात्तं पुनः पुनः । धनुर्भीष्मस्य चिच्छेद सव्यसाची परंतपः ॥"},
{"c": "6.114", "n": "26", "i": 32960, "v": "स च्छिन्नधन्वा संक्रुद्धः सृक्किणी परिसंलिहन् । शक्तिं जग्राह संक्रुद्धो गिरीणामपि दारणीम् । तां च चिक्षेप संक्रुद्धः फल्गुनस्य रथं प्रति ॥"},
{"c": "6.114", "n": "27", "i": 32961, "v": "तामापतन्तीं संप्रेक्ष्य ज्वलन्तीमशनीमिव । समादत्त शितान्भल्लान्पञ्च पाण्डवनन्दनः ॥"},
{"c": "6.114", "n": "28", "i": 32962, "v": "तस्य चिच्छेद तां शक्तिं पञ्चधा पञ्चभिः शरैः । संक्रुद्धो भरतश्रेष्ठ भीष्मबाहुबलेरिताम् ॥"},
{"c": "6.114", "n": "29", "i": 32963, "v": "सा पपात परिच्छिन्ना संक्रुद्धेन किरीटिना । मेघवृन्दपरिभ्रष्टा विच्छिन्नेव शतह्रदा ॥"},
{"c": "6.114", "n": "30", "i": 32964, "v": "छिन्नां तां शक्तिमालोक्य भीष्मः क्रोधसमन्वितः । अचिन्तयद्रणे वीरो बुद्ध्या परपुरंजयः ॥"},
{"c": "6.114", "n": "31", "i": 32965, "v": "शक्तोऽहं धनुषैकेन निहन्तुं सर्वपाण्डवान् । यद्येषां न भवेद्गोप्ता विष्वक्सेनो महाबलः ॥"},
{"c": "6.114", "n": "32", "i": 32966, "v": "कारणद्वयमास्थाय नाहं योत्स्यामि पाण्डवैः । अवध्यत्वाच्च पाण्डूनां स्त्रीभावाच्च शिखण्डिनः ॥"},
{"c": "6.114", "n": "33", "i": 32967, "v": "पित्रा तुष्टेन मे पूर्वं यदा कालीमुदावहत् । स्वच्छन्दमरणं दत्तमवध्यत्वं रणे तथा । तस्मान्मृत्युमहं मन्ये प्राप्तकालमिवात्मनः ॥"},
{"c": "6.114", "n": "34", "i": 32968, "v": "एवं ज्ञात्वा व्यवसितं भीष्मस्यामिततेजसः । ऋषयो वसवश्चैव वियत्स्था भीष्ममब्रुवन् ॥"},
{"c": "6.114", "n": "35", "i": 32969, "v": "यत्ते व्यवसितं वीर अस्माकं सुमहत्प्रियम् । तत्कुरुष्व महेष्वास युद्धाद्बुद्धिं निवर्तय ॥"},
{"c": "6.114", "n": "36", "i": 32970, "v": "तस्य वाक्यस्य निधने प्रादुरासीच्छिवोऽनिलः । अनुलोमः सुगन्धी च पृषतैश्च समन्वितः ॥"},
{"c": "6.114", "n": "37", "i": 32971, "v": "देवदुन्दुभयश्चैव संप्रणेदुर्महास्वनाः । पपात पुष्पवृष्टिश्च भीष्मस्योपरि पार्थिव ॥"},
{"c": "6.114", "n": "38", "i": 32972, "v": "न च तच्छुश्रुवे कश्चित्तेषां संवदतां नृप । ऋते भीष्मं महाबाहुं मां चापि मुनितेजसा ॥"},
{"c": "6.114", "n": "39", "i": 32973, "v": "संभ्रमश्च महानासीत्त्रिदशानां विशां पते । पतिष्यति रथाद्भीष्मे सर्वलोकप्रिये तदा ॥"},
{"c": "6.114", "n": "40", "i": 32974, "v": "इति देवगणानां च श्रुत्वा वाक्यं महामनाः । ततः शांतनवो भीष्मो बीभत्सुं नाभ्यवर्तत । भिद्यमानः शितैर्बाणैः सर्वावरणभेदिभिः ॥"},
{"c": "6.114", "n": "41", "i": 32975, "v": "शिखण्डी तु महाराज भरतानां पितामहम् । आजघानोरसि क्रुद्धो नवभिर्निशितैः शरैः ॥"},
{"c": "6.114", "n": "42", "i": 32976, "v": "स तेनाभिहतः संख्ये भीष्मः कुरुपितामहः । नाकम्पत महाराज क्षितिकम्पे यथाचलः ॥"},
{"c": "6.114", "n": "43", "i": 32977, "v": "ततः प्रहस्य बीभत्सुर्व्याक्षिपन्गाण्डिवं धनुः । गाङ्गेयं पञ्चविंशत्या क्षुद्रकाणां समर्पयत् ॥"},
{"c": "6.114", "n": "44", "i": 32978, "v": "पुनः शरशतेनैनं त्वरमाणो धनंजयः । सर्वगात्रेषु संक्रुद्धः सर्वमर्मस्वताडयत् ॥"},
{"c": "6.114", "n": "45", "i": 32979, "v": "एवमन्यैरपि भृशं वध्यमानो महारणे । न चक्रुस्ते रुजं तस्य रुक्मपुङ्खाः शिलाशिताः ॥"},
{"c": "6.114", "n": "46", "i": 32980, "v": "ततः किरीटी संरब्धो भीष्ममेवाभ्यवर्तत । शिखण्डिनं पुरस्कृत्य धनुश्चास्य समाच्छिनत् ॥"},
{"c": "6.114", "n": "47", "i": 32981, "v": "अथैनं दशभिर्विद्ध्वा ध्वजमेकेन चिच्छिदे । सारथिं विशिखैश्चास्य दशभिः समकम्पयत् ॥"},
{"c": "6.114", "n": "48", "i": 32982, "v": "सोऽन्यत्कार्मुकमादत्त गाङ्गेयो बलवत्तरम् । तदप्यस्य शितैर्भल्लैस्त्रिधा त्रिभिरुपानुदत् । निमेषान्तरमात्रेण आत्तमात्तं महारणे ॥"},
{"c": "6.114", "n": "49", "i": 32983, "v": "एवमस्य धनूंष्याजौ चिच्छेद सुबहून्यपि । ततः शांतनवो भीष्मो बीभत्सुं नाभ्यवर्तत ॥"},
{"c": "6.114", "n": "50", "i": 32984, "v": "अथैनं पञ्चविंशत्या क्षुद्रकाणां समर्दयत् । सोऽतिविद्धो महेष्वासो दुःशासनमभाषत ॥"},
{"c": "6.114", "n": "51", "i": 32985, "v": "एष पार्थो रणे क्रुद्धः पाण्डवानां महारथः । शरैरनेकसाहस्रैर्मामेवाभ्यसते रणे ॥"},
{"c": "6.114", "n": "52", "i": 32986, "v": "न चैष शक्यः समरे जेतुं वज्रभृता अपि । न चापि सहिता वीरा देवदानवराक्षसाः । मां चैव शक्ता निर्जेतुं किमु मर्त्याः सुदुर्बलाः ॥"},
{"c": "6.114", "n": "53", "i": 32987, "v": "एवं तयोः संवदतोः फल्गुनो निशितैः शरैः । शिखण्डिनं पुरस्कृत्य भीष्मं विव्याध संयुगे ॥"},
{"c": "6.114", "n": "54", "i": 32988, "v": "ततो दुःशासनं भूयः स्मयमानोऽभ्यभाषत । अतिविद्धः शितैर्बाणैर्भृशं गाण्डीवधन्वना ॥"},
{"c": "6.114", "n": "55", "i": 32989, "v": "वज्राशनिसमस्पर्शाः शिताग्राः संप्रवेशिताः । विमुक्ता अव्यवच्छिन्ना नेमे बाणाः शिखण्डिनः ॥"},
{"c": "6.114", "n": "56", "i": 32990, "v": "निकृन्तमाना मर्माणि दृढावरणभेदिनः । मुसलानीव मे घ्नन्ति नेमे बाणाः शिखण्डिनः ॥"},
{"c": "6.114", "n": "57", "i": 32991, "v": "ब्रह्मदण्डसमस्पर्शा वज्रवेगा दुरासदाः । मम प्राणानारुजन्ति नेमे बाणाः शिखण्डिनः ॥"},
{"c": "6.114", "n": "58", "i": 32992, "v": "भुजगा इव संक्रुद्धा लेलिहाना विषोल्बणाः । ममाविशन्ति मर्माणि नेमे बाणाः शिखण्डिनः ॥"},
{"c": "6.114", "n": "59", "i": 32993, "v": "नाशयन्तीव मे प्राणान्यमदूता इवाहिताः । गदापरिघसंस्पर्शा नेमे बाणाः शिखण्डिनः ॥"},
{"c": "6.114", "n": "60", "i": 32994, "v": "कृन्तन्ति मम गात्राणि माघमासे गवामिव । अर्जुनस्य इमे बाणा नेमे बाणाः शिखण्डिनः ॥"},
{"c": "6.114", "n": "61", "i": 32995, "v": "सर्वे ह्यपि न मे दुःखं कुर्युरन्ये नराधिपाः । वीरं गण्डीवधन्वानमृते जिष्णुं कपिध्वजम् ॥"},
{"c": "6.114", "n": "62", "i": 32996, "v": "इति ब्रुवञ्शांतनवो दिधक्षुरिव पाण्डवम् । सविष्फुलिङ्गां दीप्ताग्रां शक्तिं चिक्षेप भारत ॥"},
{"c": "6.114", "n": "63", "i": 32997, "v": "तामस्य विशिखैश्छित्त्वा त्रिधा त्रिभिरपातयत् । पश्यतां कुरुवीराणां सर्वेषां तत्र भारत ॥"},
{"c": "6.114", "n": "64", "i": 32998, "v": "चर्माथादत्त गाङ्गेयो जातरूपपरिष्कृतम् । खड्गं चान्यतरं प्रेप्सुर्मृत्योरग्रे जयाय वा ॥"},
{"c": "6.114", "n": "65", "i": 32999, "v": "तस्य तच्छतधा चर्म व्यधमद्दंशितात्मनः । रथादनवरूढस्य तदद्भुतमिवाभवत् ॥"},
{"c": "6.114", "n": "66", "i": 33000, "v": "विनद्योच्चैः सिंह इव स्वान्यनीकान्यचोदयत् । अभिद्रवत गाङ्गेयं मा वोऽस्तु भयमण्वपि ॥"},
{"c": "6.114", "n": "67", "i": 33001, "v": "अथ ते तोमरैः प्रासैर्बाणौघैश्च समन्ततः । पट्टिशैश्च सनिस्त्रिंशैर्नानाप्रहरणैस्तथा ॥"},
{"c": "6.114", "n": "68", "i": 33002, "v": "वत्सदन्तैश्च भल्लैश्च तमेकमभिदुद्रुवुः । सिंहनादस्ततो घोरः पाण्डवानामजायत ॥"},
{"c": "6.114", "n": "69", "i": 33003, "v": "तथैव तव पुत्राश्च राजन्भीष्मजयैषिणः । तमेकमभ्यवर्तन्त सिंहनादांश्च नेदिरे ॥"},
{"c": "6.114", "n": "70", "i": 33004, "v": "तत्रासीत्तुमुलं युद्धं तावकानां परैः सह । दशमेऽहनि राजेन्द्र भीष्मार्जुनसमागमे ॥"},
{"c": "6.114", "n": "71", "i": 33005, "v": "आसीद्गाङ्ग इवावर्तो मुहूर्तमुदधेरिव । सैन्यानां युध्यमानानां निघ्नतामितरेतरम् ॥"},
{"c": "6.114", "n": "72", "i": 33006, "v": "अगम्यरूपा पृथिवी शोणिताक्ता तदाभवत् । समं च विषमं चैव न प्राज्ञायत किंचन ॥"},
{"c": "6.114", "n": "73", "i": 33007, "v": "योधानामयुतं हत्वा तस्मिन्स दशमेऽहनि । अतिष्ठदाहवे भीष्मो भिद्यमानेषु मर्मसु ॥"},
{"c": "6.114", "n": "74", "i": 33008, "v": "ततः सेनामुखे तस्मिन्स्थितः पार्थो धनंजयः । मध्येन कुरुसैन्यानां द्रावयामास वाहिनीम् ॥"},
{"c": "6.114", "n": "75", "i": 33009, "v": "वयं श्वेतहयाद्भीताः कुन्तीपुत्राद्धनंजयात् । पीड्यमानाः शितैः शस्त्रैः प्रद्रवाम महारणात् ॥"},
{"c": "6.114", "n": "76", "i": 33010, "v": "सौवीराः कितवाः प्राच्याः प्रतीच्योदीच्यमालवाः । अभीषाहाः शूरसेनाः शिबयोऽथ वसातयः ॥"},
{"c": "6.114", "n": "77", "i": 33011, "v": "शाल्वाश्रयास्त्रिगर्ताश्च अम्बष्ठाः केकयैः सह । द्वादशैते जनपदाः शरार्ता व्रणपीडिताः । संग्रामे न जहुर्भीष्मं युध्यमानं किरीटिना ॥"},
{"c": "6.114", "n": "78", "i": 33012, "v": "ततस्तमेकं बहवः परिवार्य समन्ततः । परिकाल्य कुरून्सर्वाञ्शरवर्षैरवाकिरन् ॥"},
{"c": "6.114", "n": "79", "i": 33013, "v": "निपातयत गृह्णीत विध्यताथ च कर्षत । इत्यासीत्तुमुलः शब्दो राजन्भीष्मरथं प्रति ॥"},
{"c": "6.114", "n": "80", "i": 33014, "v": "अभिहत्य शरौघैस्तं शतशोऽथ सहस्रशः । न तस्यासीदनिर्भिन्नं गात्रेष्वङ्गुलमात्रकम् ॥"},
{"c": "6.114", "n": "81", "i": 33015, "v": "एवं विभो तव पिता शरैर्विशकलीकृतः । शिताग्रैः फल्गुनेनाजौ प्राक्शिराः प्रापतद्रथात् । किंचिच्छेषे दिनकरे पुत्राणां तव पश्यताम् ॥"},
{"c": "6.114", "n": "82", "i": 33016, "v": "हा हेति दिवि देवानां पार्थिवानां च सर्वशः । पतमाने रथाद्भीष्मे बभूव सुमहान्स्वनः ॥"},
{"c": "6.114", "n": "83", "i": 33017, "v": "तं पतन्तमभिप्रेक्ष्य महात्मानं पितामहम् । सह भीष्मेण सर्वेषां प्रापतन्हृदयानि नः ॥"},
{"c": "6.114", "n": "84", "i": 33018, "v": "स पपात महाबाहुर्वसुधामनुनादयन् । इन्द्रध्वज इवोत्सृष्टः केतुः सर्वधनुष्मताम् । धरणीं नास्पृशच्चापि शरसंघैः समाचितः ॥"},
{"c": "6.114", "n": "85", "i": 33019, "v": "शरतल्पे महेष्वासं शयानं पुरुषर्षभम् । रथात्प्रपतितं चैनं दिव्यो भावः समाविशत् ॥"},
{"c": "6.114", "n": "86", "i": 33020, "v": "अभ्यवर्षत पर्जन्यः प्राकम्पत च मेदिनी । पतन्स ददृशे चापि खर्वितं च दिवाकरम् ॥"},
{"c": "6.114", "n": "87", "i": 33021, "v": "संज्ञां चैवालभद्वीरः कालं संचिन्त्य भारत । अन्तरिक्षे च शुश्राव दिव्यां वाचं समन्ततः ॥"},
{"c": "6.114", "n": "88", "i": 33022, "v": "कथं महात्मा गाङ्गेयः सर्वशस्त्रभृतां वरः । कालं कर्ता नरव्याघ्रः संप्राप्ते दक्षिणायने ॥"},
{"c": "6.114", "n": "89", "i": 33023, "v": "स्थितोऽस्मीति च गाङ्गेयस्तच्छ्रुत्वा वाक्यमब्रवीत् । धारयामास च प्राणान्पतितोऽपि हि भूतले । उत्तरायणमन्विच्छन्भीष्मः कुरुपितामहः ॥"},
{"c": "6.114", "n": "90", "i": 33024, "v": "तस्य तन्मतमाज्ञाय गङ्गा हिमवतः सुता । महर्षीन्हंसरूपेण प्रेषयामास तत्र वै ॥"},
{"c": "6.114", "n": "91", "i": 33025, "v": "ततः संपातिनो हंसास्त्वरिता मानसौकसः । आजग्मुः सहिता द्रष्टुं भीष्मं कुरुपितामहम् । यत्र शेते नरश्रेष्ठः शरतल्पे पितामहः ॥"},
{"c": "6.114", "n": "92", "i": 33026, "v": "ते तु भीष्मं समासाद्य मुनयो हंसरूपिणः । अपश्यञ्शरतल्पस्थं भीष्मं कुरुपितामहम् ॥"},
{"c": "6.114", "n": "93", "i": 33027, "v": "ते तं दृष्ट्वा महात्मानं कृत्वा चापि प्रदक्षिणम् । गाङ्गेयं भरतश्रेष्ठं दक्षिणेन च भास्करम् ॥"},
{"c": "6.114", "n": "94", "i": 33028, "v": "इतरेतरमामन्त्र्य प्राहुस्तत्र मनीषिणः । भीष्म एव महात्मा सन्संस्थाता दक्षिणायने ॥"},
{"c": "6.114", "n": "95", "i": 33029, "v": "इत्युक्त्वा प्रस्थितान्हंसान्दक्षिणामभितो दिशम् । संप्रेक्ष्य वै महाबुद्धिश्चिन्तयित्वा च भारत ॥"},
{"c": "6.114", "n": "96", "i": 33030, "v": "तानब्रवीच्छांतनवो नाहं गन्ता कथंचन । दक्षिणावृत्त आदित्ये एतन्मे मनसि स्थितम् ॥"},
{"c": "6.114", "n": "97", "i": 33031, "v": "गमिष्यामि स्वकं स्थानमासीद्यन्मे पुरातनम् । उदगावृत्त आदित्ये हंसाः सत्यं ब्रवीमि वः ॥"},
{"c": "6.114", "n": "98", "i": 33032, "v": "धारयिष्याम्यहं प्राणानुत्तरायणकाङ्क्षया । ऐश्वर्यभूतः प्राणानामुत्सर्गे नियतो ह्यहम् । तस्मात्प्राणान्धारयिष्ये मुमूर्षुरुदगायने ॥"},
{"c": "6.114", "n": "99", "i": 33033, "v": "यश्च दत्तो वरो मह्यं पित्रा तेन महात्मना । छन्दतो मृत्युरित्येवं तस्य चास्तु वरस्तथा ॥"},
{"c": "6.114", "n": "100", "i": 33034, "v": "धारयिष्ये ततः प्राणानुत्सर्गे नियते सति । इत्युक्त्वा तांस्तदा हंसानशेत शरतल्पगः ॥"},
{"c": "6.114", "n": "101", "i": 33035, "v": "एवं कुरूणां पतिते शृङ्गे भीष्मे महौजसि । पाण्डवाः सृञ्जयाश्चैव सिंहनादं प्रचक्रिरे ॥"},
{"c": "6.114", "n": "102", "i": 33036, "v": "तस्मिन्हते महासत्त्वे भरतानाममध्यमे । न किंचित्प्रत्यपद्यन्त पुत्रास्ते भरतर्षभ । संमोहश्चैव तुमुलः कुरूणामभवत्तदा ॥"},
{"c": "6.114", "n": "103", "i": 33037, "v": "नृपा दुर्योधनमुखा निःश्वस्य रुरुदुस्ततः । विषादाच्च चिरं कालमतिष्ठन्विगतेन्द्रियाः ॥"},
{"c": "6.114", "n": "104", "i": 33038, "v": "दध्युश्चैव महाराज न युद्धे दधिरे मनः । ऊरुग्राहगृहीताश्च नाभ्यधावन्त पाण्डवान् ॥"},
{"c": "6.114", "n": "105", "i": 33039, "v": "अवध्ये शंतनोः पुत्रे हते भीष्मे महौजसि । अभावः सुमहान्राजन्कुरूनागादतन्द्रितः ॥"},
{"c": "6.114", "n": "106", "i": 33040, "v": "हतप्रवीराश्च वयं निकृत्ताश्च शितैः शरैः । कर्तव्यं नाभिजानीमो निर्जिताः सव्यसाचिना ॥"},
{"c": "6.114", "n": "107", "i": 33041, "v": "पाण्डवास्तु जयं लब्ध्वा परत्र च परां गतिम् । सर्वे दध्मुर्महाशङ्खाञ्शूराः परिघबाहवः । सोमकाश्च सपञ्चालाः प्राहृष्यन्त जनेश्वर ॥"},
{"c": "6.114", "n": "108", "i": 33042, "v": "ततस्तूर्यसहस्रेषु नदत्सु सुमहाबलः । आस्फोटयामास भृशं भीमसेनो ननर्त च ॥"},
{"c": "6.114", "n": "109", "i": 33043, "v": "सेनयोरुभयोश्चापि गाङ्गेये विनिपातिते । संन्यस्य वीराः शस्त्राणि प्राध्यायन्त समन्ततः ॥"},
{"c": "6.114", "n": "110", "i": 33044, "v": "प्राक्रोशन्प्रापतंश्चान्ये जग्मुर्मोहं तथापरे । क्षत्रं चान्येऽभ्यनिन्दन्त भीष्मं चैकेऽभ्यपूजयन् ॥"},
{"c": "6.114", "n": "111", "i": 33045, "v": "ऋषयः पितरश्चैव प्रशशंसुर्महाव्रतम् । भरतानां च ये पूर्वे ते चैनं प्रशशंसिरे ॥"},
{"c": "6.114", "n": "112", "i": 33046, "v": "महोपनिषदं चैव योगमास्थाय वीर्यवान् । जपञ्शांतनवो धीमान्कालाकाङ्क्षी स्थितोऽभवत् ॥"},
{"c": "6.115", "t": "धृतराष्ट्र उवाच ।"},
{"c": "6.115", "n": "1", "i": 33047, "v": "कथमासंस्तदा योधा हीना भीष्मेण संजय । बलिना देवकल्पेन गुर्वर्थे ब्रह्मचारिणा ॥"},
{"c": "6.115", "n": "2", "i": 33048, "v": "तदैव निहतान्मन्ये कुरूनन्यांश्च पार्थिवान् । न प्राहरद्यदा भीष्मो घृणित्वाद्द्रुपदात्मजे ॥"},
{"c": "6.115", "n": "3", "i": 33049, "v": "ततो दुःखतरं मन्ये किमन्यत्प्रभविष्यति । यदद्य पितरं श्रुत्वा निहतं मम दुर्मतेः ॥"},
{"c": "6.115", "n": "4", "i": 33050, "v": "अश्मसारमयं नूनं हृदयं मम संजय । श्रुत्वा विनिहतं भीष्मं शतधा यन्न दीर्यते ॥"},
{"c": "6.115", "n": "5", "i": 33051, "v": "पुनः पुनर्न मृष्यामि हतं देवव्रतं रणे । न हतो जामदग्न्येन दिव्यैरस्त्रैः स्म यः पुरा ॥"},
{"c": "6.115", "n": "6", "i": 33052, "v": "यदद्य निहतेनाजौ भीष्मेण जयमिच्छता । चेष्टितं नरसिंहेन तन्मे कथय संजय ॥"},
{"c": "6.115", "t": "संजय उवाच ।"},
{"c": "6.115", "n": "7", "i": 33053, "v": "सायाह्ने न्यपतद्भूमौ धार्तराष्ट्रान्विषादयन् । पाञ्चालानां ददद्धर्षं कुरुवृद्धः पितामहः ॥"},
{"c": "6.115", "n": "8", "i": 33054, "v": "स शेते शरतल्पस्थो मेदिनीमस्पृशंस्तदा । भीष्मो रथात्प्रपतितः प्रच्युतो धरणीतले ॥"},
{"c": "6.115", "n": "9", "i": 33055, "v": "हा हेति तुमुलः शब्दो भूतानां समपद्यत । सीमावृक्षे निपतिते कुरूणां समितिक्षये ॥"},
{"c": "6.115", "n": "10", "i": 33056, "v": "उभयोः सेनयो राजन्क्षत्रियान्भयमाविशत् । भीष्मं शंतनवं दृष्ट्वा विशीर्णकवचध्वजम् । कुरवः पर्यवर्तन्त पाण्डवाश्च विशां पते ॥"},
{"c": "6.115", "n": "11", "i": 33057, "v": "खं तमोवृतमासीच्च नासीद्भानुमतः प्रभा । ररास पृथिवी चैव भीष्मे शांतनवे हते ॥"},
{"c": "6.115", "n": "12", "i": 33058, "v": "अयं ब्रह्मविदां श्रेष्ठो अयं ब्रह्मविदां गतिः । इत्यभाषन्त भूतानि शयानं भरतर्षभम् ॥"},
{"c": "6.115", "n": "13", "i": 33059, "v": "अयं पितरमाज्ञाय कामार्तं शंतनुं पुरा । ऊर्ध्वरेतसमात्मानं चकार पुरुषर्षभः ॥"},
{"c": "6.115", "n": "14", "i": 33060, "v": "इति स्म शरतल्पस्थं भरतानाममध्यमम् । ऋषयः पर्यधावन्त सहिताः सिद्धचारणैः ॥"},
{"c": "6.115", "n": "15", "i": 33061, "v": "हते शांतनवे भीष्मे भरतानां पितामहे । न किंचित्प्रत्यपद्यन्त पुत्रास्तव च भारत ॥"},
{"c": "6.115", "n": "16", "i": 33062, "v": "विवर्णवदनाश्चासन्गतश्रीकाश्च भारत । अतिष्ठन्व्रीडिताश्चैव ह्रिया युक्ता ह्यधोमुखाः ॥"},
{"c": "6.115", "n": "17", "i": 33063, "v": "पाण्डवाश्च जयं लब्ध्वा संग्रामशिरसि स्थिताः । सर्वे दध्मुर्महाशङ्खान्हेमजालपरिष्कृतान् ॥"},
{"c": "6.115", "n": "18", "i": 33064, "v": "भृशं तूर्यनिनादेषु वाद्यमानेषु चानघ । अपश्याम रणे राजन्भीमसेनं महाबलम् । आक्रीडमानं कौन्तेयं हर्षेण महता युतम् ॥"},
{"c": "6.115", "n": "19", "i": 33065, "v": "निहत्य समरे शत्रून्महाबलसमन्वितान् । संमोहश्चापि तुमुलः कुरूणामभवत्तदा ॥"},
{"c": "6.115", "n": "20", "i": 33066, "v": "कर्णदुर्योधनौ चापि निःश्वसेतां मुहुर्मुहुः । तथा निपतिते भीष्मे कौरवाणां धुरंधरे । हाहाकारमभूत्सर्वं निर्मर्यादमवर्तत ॥"},
{"c": "6.115", "n": "21", "i": 33067, "v": "दृष्ट्वा च पतितं भीष्मं पुत्रो दुःशासनस्तव । उत्तमं जवमास्थाय द्रोणानीकं समाद्रवत् ॥"},
{"c": "6.115", "n": "22", "i": 33068, "v": "भ्रात्रा प्रस्थापितो वीरः स्वेनानीकेन दंशितः । प्रययौ पुरुषव्याघ्रः स्वसैन्यमभिचोदयन् ॥"},
{"c": "6.115", "n": "23", "i": 33069, "v": "तमायान्तमभिप्रेक्ष्य कुरवः पर्यवारयन् । दुःशासनं महाराज किमयं वक्ष्यतीति वै ॥"},
{"c": "6.115", "n": "24", "i": 33070, "v": "ततो द्रोणाय निहतं भीष्ममाचष्ट कौरवः । द्रोणस्तदप्रियं श्रुत्वा सहसा न्यपतद्रथात् ॥"},
{"c": "6.115", "n": "25", "i": 33071, "v": "स संज्ञामुपलभ्याथ भारद्वाजः प्रतापवान् । निवारयामास तदा स्वान्यनीकानि मारिष ॥"},
{"c": "6.115", "n": "26", "i": 33072, "v": "विनिवृत्तान्कुरून्दृष्ट्वा पाण्डवापि स्वसैनिकान् । दूतैः शीघ्राश्वसंयुक्तैरवहारमकारयन् ॥"},
{"c": "6.115", "n": "27", "i": 33073, "v": "विनिवृत्तेषु सैन्येषु पारंपर्येण सर्वशः । विमुक्तकवचाः सर्वे भीष्ममीयुर्नराधिपाः ॥"},
{"c": "6.115", "n": "28", "i": 33074, "v": "व्युपारम्य ततो युद्धाद्योधाः शतसहस्रशः । उपतस्थुर्महात्मानं प्रजापतिमिवामराः ॥"},
{"c": "6.115", "n": "29", "i": 33075, "v": "ते तु भीष्मं समासाद्य शयानं भरतर्षभम् । अभिवाद्य व्यतिष्ठन्त पाण्डवाः कुरुभिः सह ॥"},
{"c": "6.115", "n": "30", "i": 33076, "v": "अथ पाण्डून्कुरूंश्चैव प्रणिपत्याग्रतः स्थितान् । अभ्यभाषत धर्मात्मा भीष्मः शांतनवस्तदा ॥"},
{"c": "6.115", "n": "31", "i": 33077, "v": "स्वागतं वो महाभागाः स्वागतं वो महारथाः । तुष्यामि दर्शनाच्चाहं युष्माकममरोपमाः ॥"},
{"c": "6.115", "n": "32", "i": 33078, "v": "अभिनन्द्य स तानेवं शिरसा लम्बताब्रवीत् । शिरो मे लम्बतेऽत्यर्थमुपधानं प्रदीयताम् ॥"},
{"c": "6.115", "n": "33", "i": 33079, "v": "ततो नृपाः समाजह्रुस्तनूनि च मृदूनि च । उपधानानि मुख्यानि नैच्छत्तानि पितामहः ॥"},
{"c": "6.115", "n": "34", "i": 33080, "v": "अब्रवीच्च नरव्याघ्रः प्रहसन्निव तान्नृपान् । नैतानि वीरशय्यासु युक्तरूपाणि पार्थिवाः ॥"},
{"c": "6.115", "n": "35", "i": 33081, "v": "ततो वीक्ष्य नरश्रेष्ठमभ्यभाषत पाण्डवम् । धनंजयं दीर्घबाहुं सर्वलोकमहारथम् ॥"},
{"c": "6.115", "n": "36", "i": 33082, "v": "धनंजय महाबाहो शिरसो मेऽस्य लम्बतः । दीयतामुपधानं वै यद्युक्तमिह मन्यसे ॥"},
{"c": "6.115", "n": "37", "i": 33083, "v": "स संन्यस्य महच्चापमभिवाद्य पितामहम् । नेत्राभ्यामश्रुपूर्णाभ्यामिदं वचनमब्रवीत् ॥"},
{"c": "6.115", "n": "38", "i": 33084, "v": "आज्ञापय कुरुश्रेष्ठ सर्वशस्त्रभृतां वर । प्रेष्योऽहं तव दुर्धर्ष क्रियतां किं पितामह ॥"},
{"c": "6.115", "n": "39", "i": 33085, "v": "तमब्रवीच्छांतनवः शिरो मे तात लम्बते । उपधानं कुरुश्रेष्ठ फल्गुनोपनयस्व मे । शयनस्यानुरूपं हि शीघ्रं वीर प्रयच्छ मे ॥"},
{"c": "6.115", "n": "40", "i": 33086, "v": "त्वं हि पार्थ महाबाहो श्रेष्ठः सर्वधनुष्मताम् । क्षत्रधर्मस्य वेत्ता च बुद्धिसत्त्वगुणान्वितः ॥"},
{"c": "6.115", "n": "41", "i": 33087, "v": "फल्गुनस्तु तथेत्युक्त्वा व्यवसायपुरोजवः । प्रगृह्यामन्त्र्य गाण्डीवं शरांश्च नतपर्वणः ॥"},
{"c": "6.115", "n": "42", "i": 33088, "v": "अनुमान्य महात्मानं भरतानाममध्यमम् । त्रिभिस्तीक्ष्णैर्महावेगैरुदगृह्णाच्छिरः शरैः ॥"},
{"c": "6.115", "n": "43", "i": 33089, "v": "अभिप्राये तु विदिते धर्मात्मा सव्यसाचिना । अतुष्यद्भरतश्रेष्ठो भीष्मो धर्मार्थतत्त्ववित् ॥"},
{"c": "6.115", "n": "44", "i": 33090, "v": "उपधानेन दत्तेन प्रत्यनन्दद्धनंजयम् । कुन्तीपुत्रं युधां श्रेष्ठं सुहृदां प्रीतिवर्धनम् ॥"},
{"c": "6.115", "n": "45", "i": 33091, "v": "अनुरूपं शयानस्य पाण्डवोपहितं त्वया । यद्यन्यथा प्रवर्तेथाः शपेयं त्वामहं रुषा ॥"},
{"c": "6.115", "n": "46", "i": 33092, "v": "एवमेतन्महाबाहो धर्मेषु परिनिष्ठितम् । स्वप्तव्यं क्षत्रियेणाजौ शरतल्पगतेन वै ॥"},
{"c": "6.115", "n": "47", "i": 33093, "v": "एवमुक्त्वा तु बीभत्सुं सर्वांस्तानब्रवीद्वचः । राज्ञश्च राजपुत्रांश्च पाण्डवेनाभि संस्थितान् ॥"},
{"c": "6.115", "n": "48", "i": 33094, "v": "शयेयमस्यां शय्यायां यावदावर्तनं रवेः । ये तदा पारयिष्यन्ति ते मां द्रक्ष्यन्ति वै नृपाः ॥"},
{"c": "6.115", "n": "49", "i": 33095, "v": "दिशं वैश्रवणाक्रान्तां यदा गन्ता दिवाकरः । अर्चिष्मान्प्रतपँल्लोकान्रथेनोत्तमतेजसा । विमोक्ष्येऽहं तदा प्राणान्सुहृदः सुप्रियानपि ॥"},
{"c": "6.115", "n": "50", "i": 33096, "v": "परिखा खन्यतामत्र ममावसदने नृपाः । उपासिष्ये विवस्वन्तमेवं शरशताचितः । उपारमध्वं संग्रामाद्वैराण्युत्सृज्य पार्थिवाः ॥"},
{"c": "6.115", "n": "51", "i": 33097, "v": "उपातिष्ठन्नथो वैद्याः शल्योद्धरणकोविदाः । सर्वोपकरणैर्युक्ताः कुशलास्ते सुशिक्षिताः ॥"},
{"c": "6.115", "n": "52", "i": 33098, "v": "तान्दृष्ट्वा जाह्नवीपुत्रः प्रोवाच वचनं तदा । दत्तदेया विसृज्यन्तां पूजयित्वा चिकित्सकाः ॥"},
{"c": "6.115", "n": "53", "i": 33099, "v": "एवंगते न हीदानीं वैद्यैः कार्यमिहास्ति मे । क्षत्रधर्मप्रशस्तां हि प्राप्तोऽस्मि परमां गतिम् ॥"},
{"c": "6.115", "n": "54", "i": 33100, "v": "नैष धर्मो महीपालाः शरतल्पगतस्य मे । एतैरेव शरैश्चाहं दग्धव्योऽन्ते नराधिपाः ॥"},
{"c": "6.115", "n": "55", "i": 33101, "v": "तच्छ्रुत्वा वचनं तस्य पुत्रो दुर्योधनस्तव । वैद्यान्विसर्जयामास पूजयित्वा यथार्हतः ॥"},
{"c": "6.115", "n": "56", "i": 33102, "v": "ततस्ते विस्मयं जग्मुर्नानाजनपदेश्वराः । स्थितिं धर्मे परां दृष्ट्वा भीष्मस्यामिततेजसः ॥"},
{"c": "6.115", "n": "57", "i": 33103, "v": "उपधानं ततो दत्त्वा पितुस्तव जनेश्वर । सहिताः पाण्डवाः सर्वे कुरवश्च महारथाः ॥"},
{"c": "6.115", "n": "58", "i": 33104, "v": "उपगम्य महात्मानं शयानं शयने शुभे । तेऽभिवाद्य ततो भीष्मं कृत्वा चाभिप्रदक्षिणम् ॥"},
{"c": "6.115", "n": "59", "i": 33105, "v": "विधाय रक्षां भीष्मस्य सर्व एव समन्ततः । वीराः स्वशिबिराण्येव ध्यायन्तः परमातुराः । निवेशायाभ्युपागच्छन्सायाह्ने रुधिरोक्षिताः ॥"},
{"c": "6.115", "n": "60", "i": 33106, "v": "निविष्टान्पाण्डवांश्चापि प्रीयमाणान्महारथान् । भीष्मस्य पतनाद्धृष्टानुपगम्य महारथान् । उवाच यादवः काले धर्मपुत्रं युधिष्ठिरम् ॥"},
{"c": "6.115", "n": "61", "i": 33107, "v": "दिष्ट्या जयसि कौरव्य दिष्ट्या भीष्मो निपातितः । अवध्यो मानुषैरेष सत्यसंधो महारथः ॥"},
{"c": "6.115", "n": "62", "i": 33108, "v": "अथ वा दैवतैः पार्थ सर्वशस्त्रास्त्रपारगः । त्वां तु चक्षुर्हणं प्राप्य दग्धो घोरेण चक्षुषा ॥"},
{"c": "6.115", "n": "63", "i": 33109, "v": "एवमुक्तो धर्मराजः प्रत्युवाच जनार्दनम् । तव प्रसादाद्विजयः क्रोधात्तव पराजयः । त्वं हि नः शरणं कृष्ण भक्तानामभयंकरः ॥"},
{"c": "6.115", "n": "64", "i": 33110, "v": "अनाश्चर्यो जयस्तेषां येषां त्वमसि केशव । रक्षिता समरे नित्यं नित्यं चापि हिते रतः । सर्वथा त्वां समासाद्य नाश्चर्यमिति मे मतिः ॥"},
{"c": "6.115", "n": "65", "i": 33111, "v": "एवमुक्तः प्रत्युवाच स्मयमानो जनार्दनः । त्वय्येवैतद्युक्तरूपं वचनं पार्थिवोत्तम ॥"},
{"c": "6.116", "t": "संजय उवाच ।"},
{"c": "6.116", "n": "1", "i": 33112, "v": "व्युष्टायां तु महाराज रजन्यां सर्वपार्थिवाः । पाण्डवा धार्तराष्ट्राश्च अभिजग्मुः पितामहम् ॥"},
{"c": "6.116", "n": "2", "i": 33113, "v": "तं वीरशयने वीरं शयानं कुरुसत्तमम् । अभिवाद्योपतस्थुर्वै क्षत्रियाः क्षत्रियर्षभम् ॥"},
{"c": "6.116", "n": "3", "i": 33114, "v": "कन्याश्चन्दनचूर्णैश्च लाजैर्माल्यैश्च सर्वशः । स्त्रियो बालास्तथा वृद्धाः प्रेक्षकाश्च पृथग्जनाः । समभ्ययुः शांतनवं भूतानीव तमोनुदम् ॥"},
{"c": "6.116", "n": "4", "i": 33115, "v": "तूर्याणि गणिका वारास्तथैव नटनर्तकाः । उपानृत्यञ्जगुश्चैव वृद्धं कुरुपितामहम् ॥"},
{"c": "6.116", "n": "5", "i": 33116, "v": "उपारम्य च युद्धेभ्यः संनाहान्विप्रमुच्य च । आयुधानि च निक्षिप्य सहिताः कुरुपाण्डवाः ॥"},
{"c": "6.116", "n": "6", "i": 33117, "v": "अन्वासत दुराधर्षं देवव्रतमरिंदमम् । अन्योन्यं प्रीतिमन्तस्ते यथापूर्वं यथावयः ॥"},
{"c": "6.116", "n": "7", "i": 33118, "v": "सा पार्थिवशताकीर्णा समितिर्भीष्मशोभिता । शुशुभे भारती दीप्ता दिवीवादित्यमण्डलम् ॥"},
{"c": "6.116", "n": "8", "i": 33119, "v": "विबभौ च नृपाणां सा पितामहमुपासताम् । देवानामिव देवेशं पितामहमुपासताम् ॥"},
{"c": "6.116", "n": "9", "i": 33120, "v": "भीष्मस्तु वेदनां धैर्यान्निगृह्य भरतर्षभ । अभितप्तः शरैश्चैव नातिहृष्टमनाब्रवीत् ॥"},
{"c": "6.116", "n": "10", "i": 33121, "v": "शराभितप्तकायोऽहं शरसंतापमूर्छितः । पानीयमभिकाङ्क्षेऽहं राज्ञस्तान्प्रत्यभाषत ॥"},
{"c": "6.116", "n": "11", "i": 33122, "v": "ततस्ते क्षत्रिया राजन्समाजह्रुः समन्ततः । भक्ष्यानुच्चावचांस्तत्र वारिकुम्भांश्च शीतलान् ॥"},
{"c": "6.116", "n": "12", "i": 33123, "v": "उपनीतं च तद्दृष्ट्वा भीष्मः शांतनवोऽब्रवीत् । नाद्य तात मया शक्यं भोगान्कांश्चन मानुषान् ॥"},
{"c": "6.116", "n": "13", "i": 33124, "v": "उपभोक्तुं मनुष्येभ्यः शरशय्यागतो ह्यहम् । प्रतीक्षमाणस्तिष्ठामि निवृत्तिं शशिसूर्ययोः ॥"},
{"c": "6.116", "n": "14", "i": 33125, "v": "एवमुक्त्वा शांतनवो दीनवाक्सर्वपार्थिवान् । धनंजयं महाबाहुमभ्यभाषत भारत ॥"},
{"c": "6.116", "n": "15", "i": 33126, "v": "अथोपेत्य महाबाहुरभिवाद्य पितामहम् । अतिष्ठत्प्राञ्जलिः प्रह्वः किं करोमीति चाब्रवीत् ॥"},
{"c": "6.116", "n": "16", "i": 33127, "v": "तं दृष्ट्वा पाण्डवं राजन्नभिवाद्याग्रतः स्थितम् । अभ्यभाषत धर्मात्मा भीष्मः प्रीतो धनंजयम् ॥"},
{"c": "6.116", "n": "17", "i": 33128, "v": "दह्यतेऽदः शरीरं मे संस्यूतोऽस्मि महेषुभिः । मर्माणि परिदूयन्ते वदनं मम शुष्यति ॥"},
{"c": "6.116", "n": "18", "i": 33129, "v": "ह्लादनार्थं शरीरस्य प्रयच्छापो ममार्जुन । त्वं हि शक्तो महेष्वास दातुमम्भो यथाविधि ॥"},
{"c": "6.116", "n": "19", "i": 33130, "v": "अर्जुनस्तु तथेत्युक्त्वा रथमारुह्य वीर्यवान् । अधिज्यं बलवत्कृत्वा गाण्डीवं व्याक्षिपद्धनुः ॥"},
{"c": "6.116", "n": "20", "i": 33131, "v": "तस्य ज्यातलनिर्घोषं विस्फूर्जितमिवाशनेः । वित्रेसुः सर्वभूतानि श्रुत्वा सर्वे च पार्थिवाः ॥"},
{"c": "6.116", "n": "21", "i": 33132, "v": "ततः प्रदक्षिणं कृत्वा रथेन रथिनां वरः । शयानं भरतश्रेष्ठं सर्वशस्त्रभृतां वरम् ॥"},
{"c": "6.116", "n": "22", "i": 33133, "v": "संधाय च शरं दीप्तमभिमन्त्र्य महायशाः । पर्जन्यास्त्रेण संयोज्य सर्वलोकस्य पश्यतः । अविध्यत्पृथिवीं पार्थः पार्श्वे भीष्मस्य दक्षिणे ॥"},
{"c": "6.116", "n": "23", "i": 33134, "v": "उत्पपात ततो धारा विमला वारिणः शिवा । शीतस्यामृतकल्पस्य दिव्यगन्धरसस्य च ॥"},
{"c": "6.116", "n": "24", "i": 33135, "v": "अतर्पयत्ततः पार्थः शीतया वारिधारया । भीष्मं कुरूणामृषभं दिव्यकर्मपराक्रमः ॥"},
{"c": "6.116", "n": "25", "i": 33136, "v": "कर्मणा तेन पार्थस्य शक्रष्येव विकुर्वतः । विस्मयं परमं जग्मुस्ततस्ते वसुधाधिपाः ॥"},
{"c": "6.116", "n": "26", "i": 33137, "v": "तत्कर्म प्रेक्ष्य बीभत्सोरतिमानुषमद्भुतम् । संप्रावेपन्त कुरवो गावः शीतार्दिता इव ॥"},
{"c": "6.116", "n": "27", "i": 33138, "v": "विस्मयाच्चोत्तरीयाणि व्याविध्यन्सर्वतो नृपाः । शङ्खदुन्दुभिनिर्घोषैस्तुमुलं सर्वतोऽभवत् ॥"},
{"c": "6.116", "n": "28", "i": 33139, "v": "तृप्तः शांतनवश्चापि राजन्बीभत्सुमब्रवीत् । सर्वपार्थिववीराणां संनिधौ पूजयन्निव ॥"},
{"c": "6.116", "n": "29", "i": 33140, "v": "नैतच्चित्रं महाबाहो त्वयि कौरवनन्दन । कथितो नारदेनासि पूर्वर्षिरमितद्युतिः ॥"},
{"c": "6.116", "n": "30", "i": 33141, "v": "वासुदेवसहायस्त्वं महत्कर्म करिष्यसि । यन्नोत्सहति देवेन्द्रः सह देवैरपि ध्रुवम् ॥"},
{"c": "6.116", "n": "31", "i": 33142, "v": "विदुस्त्वां निधनं पार्थ सर्वक्षत्रस्य तद्विदः । धनुर्धराणामेकस्त्वं पृथिव्यां प्रवरो नृषु ॥"},
{"c": "6.116", "n": "32", "i": 33143, "v": "मनुष्या जगति श्रेष्ठाः पक्षिणां गरुडो वरः । सरसां सागरः श्रेष्ठो गौर्वरिष्ठा चतुष्पदाम् ॥"},
{"c": "6.116", "n": "33", "i": 33144, "v": "आदित्यस्तेजसां श्रेष्ठो गिरीणां हिमवान्वरः । जातीनां ब्राह्मणः श्रेष्ठः श्रेष्ठस्त्वमसि धन्विनाम् ॥"},
{"c": "6.116", "n": "34", "i": 33145, "v": "न वै श्रुतं धार्तराष्ट्रेण वाक्यं; संबोध्यमानं विदुरेण चैव । द्रोणेन रामेण जनार्दनेन; मुहुर्मुहुः संजयेनापि चोक्तम् ॥"},
{"c": "6.116", "n": "35", "i": 33146, "v": "परीतबुद्धिर्हि विसंज्ञकल्पो; दुर्योधनो नाभ्यनन्दद्वचो मे । स शेष्यते वै निहतश्चिराय; शास्त्रातिगो भीमबलाभिभूतः ॥"},
{"c": "6.116", "n": "36", "i": 33147, "v": "ततः श्रुत्वा तद्वचः कौरवेन्द्रो; दुर्योधनो दीनमना बभूव । तमब्रवीच्छांतनवोऽभिवीक्ष्य; निबोध राजन्भव वीतमन्युः ॥"},
{"c": "6.116", "n": "37", "i": 33148, "v": "दृष्टं दुर्योधनेदं ते यथा पार्थेन धीमता । जलस्य धारा जनिता शीतस्यामृतगन्धिनः । एतस्य कर्ता लोकेऽस्मिन्नान्यः कश्चन विद्यते ॥"},
{"c": "6.116", "n": "38", "i": 33149, "v": "आग्नेयं वारुणं सौम्यं वायव्यमथ वैष्णवम् । ऐन्द्रं पाशुपतं ब्राह्मं पारमेष्ठ्यं प्रजापतेः । धातुस्त्वष्टुश्च सवितुर्दिव्यान्यस्त्राणि सर्वशः ॥"},
{"c": "6.116", "n": "39", "i": 33150, "v": "सर्वस्मिन्मानुषे लोके वेत्त्येको हि धनंजयः । कृष्णो वा देवकीपुत्रो नान्यो वै वेद कश्चन । न शक्याः पाण्डवास्तात युद्धे जेतुं कथंचन ॥"},
{"c": "6.116", "n": "40", "i": 33151, "v": "अमानुषाणि कर्माणि यस्यैतानि महात्मनः । तेन सत्त्ववता संख्ये शूरेणाहवशोभिना । कृतिना समरे राजन्संधिस्ते तात युज्यताम् ॥"},
{"c": "6.116", "n": "41", "i": 33152, "v": "यावत्कृष्णो महाबाहुः स्वाधीनः कुरुसंसदि । तावत्पार्थेन शूरेण संधिस्ते तात युज्यताम् ॥"},
{"c": "6.116", "n": "42", "i": 33153, "v": "यावच्चमूं न ते शेषां शरैः संनतपर्वभिः । नाशयत्यर्जुनस्तावत्संधिस्ते तात युज्यताम् ॥"},
{"c": "6.116", "n": "43", "i": 33154, "v": "यावत्तिष्ठन्ति समरे हतशेषाः सहोदराः । नृपाश्च बहवो राजंस्तावत्संधिः प्रयुज्यताम् ॥"},
{"c": "6.116", "n": "44", "i": 33155, "v": "न निर्दहति ते यावत्क्रोधदीप्तेक्षणश्चमूम् । युधिष्ठिरो हि तावद्वै संधिस्ते तात युज्यताम् ॥"},
{"c": "6.116", "n": "45", "i": 33156, "v": "नकुलः सहदेवश्च भीमसेनश्च पाण्डवः । यावच्चमूं महाराज नाशयन्ति न सर्वशः । तावत्ते पाण्डवैः सार्धं सौभ्रात्रं तात रोचताम् ॥"},
{"c": "6.116", "n": "46", "i": 33157, "v": "युद्धं मदन्तमेवास्तु तात संशाम्य पाण्डवैः । एतत्ते रोचतां वाक्यं यदुक्तोऽसि मयानघ । एतत्क्षेममहं मन्ये तव चैव कुलस्य च ॥"},
{"c": "6.116", "n": "47", "i": 33158, "v": "त्यक्त्वा मन्युमुपशाम्यस्व पार्थैः; पर्याप्तमेतद्यत्कृतं फल्गुनेन । भीष्मस्यान्तादस्तु वः सौहृदं वा; संप्रश्लेषः साधु राजन्प्रसीद ॥"},
{"c": "6.116", "n": "48", "i": 33159, "v": "राज्यस्यार्धं दीयतां पाण्डवाना;मिन्द्रप्रस्थं धर्मराजोऽनुशास्तु । मा मित्रध्रुक्पार्थिवानां जघन्यः; पापां कीर्तिं प्राप्स्यसे कौरवेन्द्र ॥"},
{"c": "6.116", "n": "49", "i": 33160, "v": "ममावसानाच्छान्तिरस्तु प्रजानां; संगच्छन्तां पार्थिवाः प्रीतिमन्तः । पिता पुत्रं मातुलं भागिनेयो; भ्राता चैव भ्रातरं प्रैतु राजन् ॥"},
{"c": "6.116", "n": "50", "i": 33161, "v": "न चेदेवं प्राप्तकालं वचो मे; मोहाविष्टः प्रतिपत्स्यस्यबुद्ध्या । भीष्मस्यान्तादेतदन्ताः स्थ सर्वे; सत्यामेतां भारतीमीरयामि ॥"},
{"c": "6.116", "n": "51", "i": 33162, "v": "एतद्वाक्यं सौहृदादापगेयो; मध्ये राज्ञां भारतं श्रावयित्वा । तूष्णीमासीच्छल्यसंतप्तमर्मा; यत्वात्मानं वेदनां संनिगृह्य ॥"},
{"c": "6.117", "t": "संजय उवाच ।"},
{"c": "6.117", "n": "1", "i": 33163, "v": "ततस्ते पार्थिवाः सर्वे जग्मुः स्वानालयान्पुनः । तूष्णींभूते महाराज भीष्मे शंतनुनन्दने ॥"},
{"c": "6.117", "n": "2", "i": 33164, "v": "श्रुत्वा तु निहतं भीष्मं राधेयः पुरुषर्षभः । ईषदागतसंत्रासः त्वरयोपजगाम ह ॥"},
{"c": "6.117", "n": "3", "i": 33165, "v": "स ददर्श महात्मानं शरतल्पगतं तदा । जन्मशय्यागतं देवं कार्त्तिकेयमिव प्रभुम् ॥"},
{"c": "6.117", "n": "4", "i": 33166, "v": "निमीलिताक्षं तं वीरं साश्रुकण्ठस्तदा वृषः । अभ्येत्य पादयोस्तस्य निपपात महाद्युतिः ॥"},
{"c": "6.117", "n": "5", "i": 33167, "v": "राधेयोऽहं कुरुश्रेष्ठ नित्यं चाक्षिगतस्तव । द्वेष्योऽत्यन्तमनागाः सन्निति चैनमुवाच ह ॥"},
{"c": "6.117", "n": "6", "i": 33168, "v": "तच्छ्रुत्वा कुरुवृद्धः स बलात्संवृत्तलोचनः । शनैरुद्वीक्ष्य सस्नेहमिदं वचनमब्रवीत् ॥"},
{"c": "6.117", "n": "7", "i": 33169, "v": "रहितं धिष्ण्यमालोक्य समुत्सार्य च रक्षिणः । पितेव पुत्रं गाङ्गेयः परिष्वज्यैकबाहुना ॥"},
{"c": "6.117", "n": "8", "i": 33170, "v": "एह्येहि मे विप्रतीप स्पर्धसे त्वं मया सह । यदि मां नाभिगच्छेथा न ते श्रेयो भवेद्ध्रुवम् ॥"},
{"c": "6.117", "n": "9", "i": 33171, "v": "कौन्तेयस्त्वं न राधेयो विदितो नारदान्मम । कृष्णद्वैपायनाच्चैव केशवाच्च न संशयः ॥"},
{"c": "6.117", "n": "10", "i": 33172, "v": "न च द्वेषोऽस्ति मे तात त्वयि सत्यं ब्रवीमि ते । तेजोवधनिमित्तं तु परुषाण्यहमुक्तवान् ॥"},
{"c": "6.117", "n": "11", "i": 33173, "v": "अकस्मात्पाण्डवान्हि त्वं द्विषसीति मतिर्मम । येनासि बहुशो रूक्षं चोदितः सूर्यनन्दन ॥"},
{"c": "6.117", "n": "12", "i": 33174, "v": "जानामि समरे वीर्यं शत्रुभिर्दुःसहं तव । ब्रह्मण्यतां च शौर्यं च दाने च परमां गतिम् ॥"},
{"c": "6.117", "n": "13", "i": 33175, "v": "न त्वया सदृशः कश्चित्पुरुषेष्वमरोपम । कुलभेदं च मत्वाहं सदा परुषमुक्तवान् ॥"},
{"c": "6.117", "n": "14", "i": 33176, "v": "इष्वस्त्रे भारसंधाने लाघवेऽस्त्रबले तथा । सदृशः फल्गुनेनासि कृष्णेन च महात्मना ॥"},
{"c": "6.117", "n": "15", "i": 33177, "v": "कर्ण राजपुरं गत्वा त्वयैकेन धनुष्मता । तस्यार्थे कुरुराजस्य राजानो मृदिता युधि ॥"},
{"c": "6.117", "n": "16", "i": 33178, "v": "तथा च बलवान्राजा जरासंधो दुरासदः । समरे समरश्लाघी त्वया न सदृशोऽभवत् ॥"},
{"c": "6.117", "n": "17", "i": 33179, "v": "ब्रह्मण्यः सत्यवादी च तेजसार्क इवापरः । देवगर्भोऽजितः संख्ये मनुष्यैरधिको भुवि ॥"},
{"c": "6.117", "n": "18", "i": 33180, "v": "व्यपनीतोऽद्य मन्युर्मे यस्त्वां प्रति पुरा कृतः । दैवं पुरुषकारेण न शक्यमतिवर्तितुम् ॥"},
{"c": "6.117", "n": "19", "i": 33181, "v": "सोदर्याः पाण्डवा वीरा भ्रातरस्तेऽरिसूदन । संगच्छ तैर्महाबाहो मम चेदिच्छसि प्रियम् ॥"},
{"c": "6.117", "n": "20", "i": 33182, "v": "मया भवतु निर्वृत्तं वैरमादित्यनन्दन । पृथिव्यां सर्वराजानो भवन्त्वद्य निरामयाः ॥"},
{"c": "6.117", "t": "कर्ण उवाच ।"},
{"c": "6.117", "n": "21", "i": 33183, "v": "जानाम्यहं महाप्राज्ञ सर्वमेतन्न संशयः । यथा वदसि दुर्धर्ष कौन्तेयोऽहं न सूतजः ॥"},
{"c": "6.117", "n": "22", "i": 33184, "v": "अवकीर्णस्त्वहं कुन्त्या सूतेन च विवर्धितः । भुक्त्वा दुर्योधनैश्वर्यं न मिथ्या कर्तुमुत्सहे ॥"},
{"c": "6.117", "n": "23", "i": 33185, "v": "वसु चैव शरीरं च यदुदारं तथा यशः । सर्वं दुर्योधनस्यार्थे त्यक्तं मे भूरिदक्षिण । कोपिताः पाण्डवा नित्यं मयाश्रित्य सुयोधनम् ॥"},
{"c": "6.117", "n": "24", "i": 33186, "v": "अवश्यभावी वै योऽर्थो न स शक्यो निवर्तितुम् । दैवं पुरुषकारेण को निवर्तितुमुत्सहेत् ॥"},
{"c": "6.117", "n": "25", "i": 33187, "v": "पृथिवीक्षयशंसीनि निमित्तानि पितामह । भवद्भिरुपलब्धानि कथितानि च संसदि ॥"},
{"c": "6.117", "n": "26", "i": 33188, "v": "पाण्डवा वासुदेवश्च विदिता मम सर्वशः । अजेयाः पुरुषैरन्यैरिति तांश्चोत्सहामहे ॥"},
{"c": "6.117", "n": "27", "i": 33189, "v": "अनुजानीष्व मां तात युद्धे प्रीतमनाः सदा । अनुज्ञातस्त्वया वीर युध्येयमिति मे मतिः ॥"},
{"c": "6.117", "n": "28", "i": 33190, "v": "दुरुक्तं विप्रतीपं वा संरम्भाच्चापलात्तथा । यन्मयापकृतं किंचित्तदनुक्षन्तुमर्हसि ॥"},
{"c": "6.117", "t": "भीष्म उवाच ।"},
{"c": "6.117", "n": "29", "i": 33191, "v": "न चेच्छक्यमथोत्स्रष्टुं वैरमेतत्सुदारुणम् । अनुजानामि कर्ण त्वां युध्यस्व स्वर्गकाम्यया ॥"},
{"c": "6.117", "n": "30", "i": 33192, "v": "विमन्युर्गतसंरम्भः कुरु कर्म नृपस्य हि । यथाशक्ति यथोत्साहं सतां वृत्तेषु वृत्तवान् ॥"},
{"c": "6.117", "n": "31", "i": 33193, "v": "अहं त्वामनुजानामि यदिच्छसि तदाप्नुहि । क्षत्रधर्मजिताँल्लोकान्संप्राप्स्यसि न संशयः ॥"},
{"c": "6.117", "n": "32", "i": 33194, "v": "युध्यस्व निरहंकारो बलवीर्यव्यपाश्रयः । धर्मो हि युद्धाच्छ्रेयोऽन्यत्क्षत्रियस्य न विद्यते ॥"},
{"c": "6.117", "n": "33", "i": 33195, "v": "प्रशमे हि कृतो यत्नः सुचिरात्सुचिरं मया । न चैव शकितः कर्तुं यतो धर्मस्ततो जयः ॥"},
{"c": "6.117", "t": "संजय उवाच ।"},
{"c": "6.117", "n": "34", "i": 33196, "v": "एवं ब्रुवन्तं गाङ्गेयमभिवाद्य प्रसाद्य च । राधेयो रथमारुह्य प्रायात्तव सुतं प्रति ॥"},
{"c": "7.1", "t": "जनमेजय उवाच ।"},
{"c": "7.1", "n": "1", "i": 33197, "v": "तमप्रतिमसत्त्वौजोबलवीर्यपराक्रमम् । हतं देवव्रतं श्रुत्वा पाञ्चाल्येन शिखण्डिना ॥"},
{"c": "7.1", "n": "2", "i": 33198, "v": "धृतराष्ट्रस्तदा राजा शोकव्याकुलचेतनः । किमचेष्टत विप्रर्षे हते पितरि वीर्यवान् ॥"},
{"c": "7.1", "n": "3", "i": 33199, "v": "तस्य पुत्रो हि भगवन्भीष्मद्रोणमुखै रथैः । पराजित्य महेष्वासान्पाण्डवान्राज्यमिच्छति ॥"},
{"c": "7.1", "n": "4", "i": 33200, "v": "तस्मिन्हते तु भगवन्केतौ सर्वधनुष्मताम् । यदचेष्टत कौरव्यस्तन्मे ब्रूहि द्विजोत्तम ॥"},
{"c": "7.1", "t": "वैशंपायन उवाच ।"},
{"c": "7.1", "n": "5", "i": 33201, "v": "निहतं पितरं श्रुत्वा धृतराष्ट्रो जनाधिपः । लेभे न शान्तिं कौरव्यश्चिन्ताशोकपरायणः ॥"},
{"c": "7.1", "n": "6", "i": 33202, "v": "तस्य चिन्तयतो दुःखमनिशं पार्थिवस्य तत् । आजगाम विशुद्धात्मा पुनर्गावल्गणिस्तदा ॥"},
{"c": "7.1", "n": "7", "i": 33203, "v": "शिबिरात्संजयं प्राप्तं निशि नागाह्वयं पुरम् । आम्बिकेयो महाराज धृतराष्ट्रोऽन्वपृच्छत ॥"},
{"c": "7.1", "n": "8", "i": 33204, "v": "श्रुत्वा भीष्मस्य निधनमप्रहृष्टमना भृशम् । पुत्राणां जयमाकाङ्क्षन्विललापातुरो यथा ॥"},
{"c": "7.1", "t": "धृतराष्ट्र उवाच ।"},
{"c": "7.1", "n": "9", "i": 33205, "v": "संसाध्य तु महात्मानं भीष्मं भीमपराक्रमम् । किमकार्षुः परं तात कुरवः कालचोदिताः ॥"},
{"c": "7.1", "n": "10", "i": 33206, "v": "तस्मिन्विनिहते शूरे दुराधर्षे महौजसि । किं नु स्वित्कुरवोऽकार्षुर्निमग्नाः शोकसागरे ॥"},
{"c": "7.1", "n": "11", "i": 33207, "v": "तदुदीर्णं महत्सैन्यं त्रैलोक्यस्यापि संजय । भयमुत्पादयेत्तीव्रं पाण्डवानां महात्मनाम् ॥"},
{"c": "7.1", "n": "12", "i": 33208, "v": "देवव्रते तु निहते कुरूणामृषभे तदा । यदकार्षुर्नृपतयस्तन्ममाचक्ष्व संजय ॥"},
{"c": "7.1", "t": "संजय उवाच ।"},
{"c": "7.1", "n": "13", "i": 33209, "v": "शृणु राजन्नेकमना वचनं ब्रुवतो मम । यत्ते पुत्रास्तदाकार्षुर्हते देवव्रते मृधे ॥"},
{"c": "7.1", "n": "14", "i": 33210, "v": "निहते तु तदा भीष्मे राजन्सत्यपराक्रमे । तावकाः पाण्डवेयाश्च प्राध्यायन्त पृथक्पृथक् ॥"},
{"c": "7.1", "n": "15", "i": 33211, "v": "विस्मिताश्च प्रहृष्टाश्च क्षत्रधर्मं निशाम्य ते । स्वधर्मं निन्दमानाश्च प्रणिपत्य महात्मने ॥"},
{"c": "7.1", "n": "16", "i": 33212, "v": "शयनं कल्पयामासुर्भीष्मायामिततेजसे । सोपधानं नरव्याघ्र शरैः संनतपर्वभिः ॥"},
{"c": "7.1", "n": "17", "i": 33213, "v": "विधाय रक्षां भीष्माय समाभाष्य परस्परम् । अनुमान्य च गाङ्गेयं कृत्वा चापि प्रदक्षिणम् ॥"},
{"c": "7.1", "n": "18", "i": 33214, "v": "क्रोधसंरक्तनयनाः समवेक्ष्य परस्परम् । पुनर्युद्धाय निर्जग्मुः क्षत्रियाः कालचोदिताः ॥"},
{"c": "7.1", "n": "19", "i": 33215, "v": "ततस्तूर्यनिनादैश्च भेरीणां च महास्वनैः । तावकानामनीकानि परेषां चापि निर्ययुः ॥"},
{"c": "7.1", "n": "20", "i": 33216, "v": "व्यावृत्तेऽहनि राजेन्द्र पतिते जाह्नवीसुते । अमर्षवशमापन्नाः कालोपहतचेतसः ॥"},
{"c": "7.1", "n": "21", "i": 33217, "v": "अनादृत्य वचः पथ्यं गाङ्गेयस्य महात्मनः । निर्ययुर्भरतश्रेष्ठाः शस्त्राण्यादाय सर्वशः ॥"},
{"c": "7.1", "n": "22", "i": 33218, "v": "मोहात्तव सपुत्रस्य वधाच्छांतनवस्य च । कौरव्या मृत्युसाद्भूताः सहिताः सर्वराजभिः ॥"},
{"c": "7.1", "n": "23", "i": 33219, "v": "अजावय इवागोपा वने श्वापदसंकुले । भृशमुद्विग्नमनसो हीना देवव्रतेन ते ॥"},
{"c": "7.1", "n": "24", "i": 33220, "v": "पतिते भरतश्रेष्ठे बभूव कुरुवाहिनी । द्यौरिवापेतनक्षत्रा हीनं खमिव वायुना ॥"},
{"c": "7.1", "n": "25", "i": 33221, "v": "विपन्नसस्येव मही वाक्चैवासंस्कृता यथा । आसुरीव यथा सेना निगृहीते पुरा बलौ ॥"},
{"c": "7.1", "n": "26", "i": 33222, "v": "विधवेव वरारोहा शुष्कतोयेव निम्नगा । वृकैरिव वने रुद्धा पृषती हतयूथपा ॥"},
{"c": "7.1", "n": "27", "i": 33223, "v": "स्वाधर्षा हतसिंहेव महती गिरिकन्दरा । भारती भरतश्रेष्ठ पतिते जाह्नवीसुते ॥"},
{"c": "7.1", "n": "28", "i": 33224, "v": "विष्वग्वातहता रुग्णा नौरिवासीन्महार्णवे । बलिभिः पाण्डवैर्वीरैर्लब्धलक्षैर्भृशार्दिता ॥"},
{"c": "7.1", "n": "29", "i": 33225, "v": "सा तदासीद्भृशं सेना व्याकुलाश्वरथद्विपा । विषण्णभूयिष्ठनरा कृपणा द्रष्टुमाबभौ ॥"},
{"c": "7.1", "n": "30", "i": 33226, "v": "तस्यां त्रस्ता नृपतयः सैनिकाश्च पृथग्विधाः । पाताल इव मज्जन्तो हीना देवव्रतेन ते । कर्णं हि कुरवोऽस्मार्षुः स हि देवव्रतोपमः ॥"},
{"c": "7.1", "n": "31", "i": 33227, "v": "सर्वशस्त्रभृतां श्रेष्ठं रोचमानमिवातिथिम् । बन्धुमापद्गतस्येव तमेवोपागमन्मनः ॥"},
{"c": "7.1", "n": "32", "i": 33228, "v": "चुक्रुशुः कर्ण कर्णेति तत्र भारत पार्थिवाः । राधेयं हितमस्माकं सूतपुत्रं तनुत्यजम् ॥"},
{"c": "7.1", "n": "33", "i": 33229, "v": "स हि नायुध्यत तदा दशाहानि महायशाः । सामात्यबन्धुः कर्णो वै तमाह्वयत माचिरम् ॥"},
{"c": "7.1", "n": "34", "i": 33230, "v": "भीष्मेण हि महाबाहुः सर्वक्षत्रस्य पश्यतः । रथेषु गण्यमानेषु बलविक्रमशालिषु । संख्यातोऽर्धरथः कर्णो द्विगुणः सन्नरर्षभः ॥"},
{"c": "7.1", "n": "35", "i": 33231, "v": "रथातिरथसंख्यायां योऽग्रणीः शूरसंमतः । पितृवित्ताम्बुदेवेशानपि यो योद्धुमुत्सहेत् ॥"},
{"c": "7.1", "n": "36", "i": 33232, "v": "स तु तेनैव कोपेन राजन्गाङ्गेयमुक्तवान् । त्वयि जीवति कौरव्य नाहं योत्स्ये कथंचन ॥"},
{"c": "7.1", "n": "37", "i": 33233, "v": "त्वया तु पाण्डवेयेषु निहतेषु महामृधे । दुर्योधनमनुज्ञाप्य वनं यास्यामि कौरव ॥"},
{"c": "7.1", "n": "38", "i": 33234, "v": "पाण्डवैर्वा हते भीष्मे त्वयि स्वर्गमुपेयुषि । हन्तास्म्येकरथेनैव कृत्स्नान्यान्मन्यसे रथान् ॥"},
{"c": "7.1", "n": "39", "i": 33235, "v": "एवमुक्त्वा महाराज दशाहानि महायशाः । नायुध्यत ततः कर्णः पुत्रस्य तव संमते ॥"},
{"c": "7.1", "n": "40", "i": 33236, "v": "भीष्मः समरविक्रान्तः पाण्डवेयस्य पार्थिव । जघान समरे योधानसंख्येयपराक्रमः ॥"},
{"c": "7.1", "n": "41", "i": 33237, "v": "तस्मिंस्तु निहते शूरे सत्यसंधे महौजसि । त्वत्सुताः कर्णमस्मार्षुस्तर्तुकामा इव प्लवम् ॥"},
{"c": "7.1", "n": "42", "i": 33238, "v": "तावकास्तव पुत्राश्च सहिताः सर्वराजभिः । हा कर्ण इति चाक्रन्दन्कालोऽयमिति चाब्रुवन् ॥"},
{"c": "7.1", "n": "43", "i": 33239, "v": "जामदग्न्याभ्यनुज्ञातमस्त्रे दुर्वारपौरुषम् । अगमन्नो मनः कर्णं बन्धुमात्ययिकेष्विव ॥"},
{"c": "7.1", "n": "44", "i": 33240, "v": "स हि शक्तो रणे राजंस्त्रातुमस्मान्महाभयात् । त्रिदशानिव गोविन्दः सततं सुमहाभयात् ॥"},
{"c": "7.1", "t": "वैशंपायन उवाच ।"},
{"c": "7.1", "n": "45", "i": 33241, "v": "तथा कर्णं युधि वरं कीर्तयन्तं पुनः पुनः । आशीविषवदुच्छ्वस्य धृतराष्ट्रोऽब्रवीदिदम् ॥"},
{"c": "7.1", "n": "46", "i": 33242, "v": "यत्तद्वैकर्तनं कर्णमगमद्वो मनस्तदा । अप्यपश्यत राधेयं सूतपुत्रं तनुत्यजम् ॥"},
{"c": "7.1", "n": "47", "i": 33243, "v": "अपि तन्न मृषाकार्षीद्युधि सत्यपराक्रमः । संभ्रान्तानां तदार्तानां त्रस्तानां त्राणमिच्छताम् ॥"},
{"c": "7.1", "n": "48", "i": 33244, "v": "अपि तत्पूरयां चक्रे धनुर्धरवरो युधि । यत्तद्विनिहते भीष्मे कौरवाणामपावृतम् ॥"},
{"c": "7.1", "n": "49", "i": 33245, "v": "तत्खण्डं पूरयामास परेषामादधद्भयम् । कृतवान्मम पुत्राणां जयाशां सफलामपि ॥"},
{"c": "7.2", "t": "संजय उवाच ।"},
{"c": "7.2", "n": "1", "i": 33246, "v": "हतं भीष्ममाधिरथिर्विदित्वा; भिन्नां नावमिवात्यगाधे कुरूणाम् । सोदर्यवद्व्यसनात्सूतपुत्रः; संतारयिष्यंस्तव पुत्रस्य सेनाम् ॥"},
{"c": "7.2", "n": "2", "i": 33247, "v": "श्रुत्वा तु कर्णः पुरुषेन्द्रमच्युतं; निपातितं शांतनवं महारथम् । अथोपायात्तूर्णममित्रकर्शनो; धनुर्धराणां प्रवरस्तदा वृषः ॥"},
{"c": "7.2", "n": "3", "i": 33248, "v": "हते तु भीष्मे रथसत्तमे परै;र्निमज्जतीं नावमिवार्णवे कुरून् । पितेव पुत्रांस्त्वरितोऽभ्ययात्ततः; संतारयिष्यंस्तव पुत्रस्य सेनाम् ॥"},
{"c": "7.2", "t": "कर्ण उवाच ।"},
{"c": "7.2", "n": "4", "i": 33249, "v": "यस्मिन्धृतिर्बुद्धिपराक्रमौजो; दमः सत्यं वीरगुणाश्च सर्वे । अस्त्राणि दिव्यान्यथ संनतिर्ह्रीः; प्रिया च वागनपायीनि भीष्मे ॥"},
{"c": "7.2", "n": "5", "i": 33250, "v": "ब्रह्मद्विषघ्ने सततं कृतज्ञे; सनातनं चन्द्रमसीव लक्ष्म । स चेत्प्रशान्तः परवीरहन्ता; मन्ये हतानेव हि सर्वयोधान् ॥"},
{"c": "7.2", "n": "6", "i": 33251, "v": "नेह ध्रुवं किंचन जातु विद्यते; अस्मिँल्लोके कर्मणोऽनित्ययोगात् । सूर्योदये को हि विमुक्तसंशयो; भावं कुर्वीताद्य महाव्रते हते ॥"},
{"c": "7.2", "n": "7", "i": 33252, "v": "वसुप्रभावे वसुवीर्यसंभवे; गते वसूनेव वसुंधराधिपे । वसूनि पुत्रांश्च वसुंधरां तथा; कुरूंश्च शोचध्वमिमां च वाहिनीम् ॥"},
{"c": "7.2", "t": "संजय उवाच ।"},
{"c": "7.2", "n": "8", "i": 33253, "v": "महाप्रभावे वरदे निपातिते; लोकश्रेष्ठे शांतनवे महौजसि । पराजितेषु भरतेषु दुर्मनाः; कर्णो भृशं न्यश्वसदश्रु वर्तयन् ॥"},
{"c": "7.2", "n": "9", "i": 33254, "v": "इदं तु राधेयवचो निशम्य ते; सुताश्च राजंस्तव सैनिकाश्च ह । परस्परं चुक्रुशुरार्तिजं भृशं; तदाश्रु नेत्रैर्मुमुचुर्हि शब्दवत् ॥"},
{"c": "7.2", "n": "10", "i": 33255, "v": "प्रवर्तमाने तु पुनर्महाहवे; विगाह्यमानासु चमूषु पार्थिवैः । अथाब्रवीद्धर्षकरं वचस्तदा; रथर्षभान्सर्वमहारथर्षभः ॥"},
{"c": "7.2", "t": "कर्ण उवाच ।"},
{"c": "7.2", "n": "11", "i": 33256, "v": "जगत्यनित्ये सततं प्रधावति; प्रचिन्तयन्नस्थिरमद्य लक्षये । भवत्सु तिष्ठत्स्विह पातितो रणे; गिरिप्रकाशः कुरुपुंगवः कथम् ॥"},
{"c": "7.2", "n": "12", "i": 33257, "v": "निपातिते शांतनवे महारथे; दिवाकरे भूतलमास्थिते यथा । न पार्थिवाः सोढुमलं धनंजयं; गिरिप्रवोढारमिवानिलं द्रुमाः ॥"},
{"c": "7.2", "n": "13", "i": 33258, "v": "हतप्रधानं त्विदमार्तरूपं; परैर्हतोत्साहमनाथमद्य वै । मया कुरूणां परिपाल्यमाहवे; बलं यथा तेन महात्मना तथा ॥"},
{"c": "7.2", "n": "14", "i": 33259, "v": "समाहितं चात्मनि भारमीदृशं; जगत्तथानित्यमिदं च लक्षये । निपातितं चाहवशौण्डमाहवे; कथं नु कुर्यामहमाहवे भयम् ॥"},
{"c": "7.2", "n": "15", "i": 33260, "v": "अहं तु तान्कुरुवृषभानजिह्मगैः; प्रवेरयन्यमसदनं रणे चरन् । यशः परं जगति विभाव्य वर्तिता; परैर्हतो युधि शयिताथ वा पुनः ॥"},
{"c": "7.2", "n": "16", "i": 33261, "v": "युधिष्ठिरो धृतिमतिधर्मतत्त्ववा;न्वृकोदरो गजशततुल्यविक्रमः । तथार्जुनस्त्रिदशवरात्मजो यतो; न तद्बलं सुजयमथामरैरपि ॥"},
{"c": "7.2", "n": "17", "i": 33262, "v": "यमौ रणे यत्र यमोपमौ बले; ससात्यकिर्यत्र च देवकीसुतः । न तद्बलं कापुरुषोऽभ्युपेयिवा;न्निवर्तते मृत्युमुखादिवासकृत् ॥"},
{"c": "7.2", "n": "18", "i": 33263, "v": "तपोऽभ्युदीर्णं तपसैव गम्यते; बलं बलेनापि तथा मनस्विभिः । मनश्च मे शत्रुनिवारणे ध्रुवं; स्वरक्षणे चाचलवद्व्यवस्थितम् ॥"},
{"c": "7.2", "n": "19", "i": 33264, "v": "एवं चैषां बुध्यमानः प्रभावं; गत्वैवाहं ताञ्जयाम्यद्य सूत । मित्रद्रोहो मर्षणीयो न मेऽयं; भग्ने सैन्ये यः सहायः स मित्रम् ॥"},
{"c": "7.2", "n": "20", "i": 33265, "v": "कर्तास्म्येतत्सत्पुरुषार्यकर्म; त्यक्त्वा प्राणाननुयास्यामि भीष्मम् । सर्वान्संख्ये शत्रुसंघान्हनिष्ये; हतस्तैर्वा वीरलोकं गमिष्ये ॥"},
{"c": "7.2", "n": "21", "i": 33266, "v": "संप्राक्रुष्टे रुदितस्त्रीकुमारे; पराभूते पौरुषे धार्तराष्ट्रे । मया कृत्यमिति जानामि सूत; तस्माच्छत्रून्धार्तराष्ट्रस्य जेष्ये ॥"},
{"c": "7.2", "n": "22", "i": 33267, "v": "कुरून्रक्षन्पाण्डुपुत्राञ्जिघांसं;स्त्यक्त्वा प्राणान्घोररूपे रणेऽस्मिन् । सर्वान्संख्ये शत्रुसंघान्निहत्य; दास्याम्यहं धार्तराष्ट्राय राज्यम् ॥"},
{"c": "7.2", "n": "23", "i": 33268, "v": "निबध्यतां मे कवचं विचित्रं; हैमं शुभ्रं मणिरत्नावभासि । शिरस्त्राणं चार्कसमानभासं; धनुः शरांश्चापि विषाहिकल्पान् ॥"},
{"c": "7.2", "n": "24", "i": 33269, "v": "उपासङ्गान्षोडश योजयन्तु; धनूंषि दिव्यानि तथाहरन्तु । असींश्च शक्तीश्च गदाश्च गुर्वीः; शङ्खं च जाम्बूनदचित्रभासम् ॥"},
{"c": "7.2", "n": "25", "i": 33270, "v": "एतां रौक्मीं नागकक्ष्यां च जैत्रीं; जैत्रं च मे ध्वजमिन्दीवराभम् । श्लक्ष्णैर्वस्त्रैर्विप्रमृज्यानयस्व; चित्रां मालां चात्र बद्ध्वा सजालाम् ॥"},
{"c": "7.2", "n": "26", "i": 33271, "v": "अश्वानग्र्यान्पाण्डुराभ्रप्रकाशा;न्पुष्टान्स्नातान्मन्त्रपूताभिरद्भिः । तप्तैर्भाण्डैः काञ्चनैरभ्युपेता;ञ्शीघ्राञ्शीघ्रं सूतपुत्रानयस्व ॥"},
{"c": "7.2", "n": "27", "i": 33272, "v": "रथं चाग्र्यं हेमजालावनद्धं; रत्नैश्चित्रं चन्द्रसूर्यप्रकाशैः । द्रव्यैर्युक्तं संप्रहारोपपन्नै;र्वाहैर्युक्तं तूर्णमावर्तयस्व ॥"},
{"c": "7.2", "n": "28", "i": 33273, "v": "चित्राणि चापानि च वेगवन्ति; ज्याश्चोत्तमाः संहननोपपन्नाः । तूणांश्च पूर्णान्महतः शराणा;मासज्य गात्रावरणानि चैव ॥"},
{"c": "7.2", "n": "29", "i": 33274, "v": "प्रायात्रिकं चानयताशु सर्वं; कन्याः पूर्णं वीरकांस्यं च हैमम् । आनीय मालामवबध्य चाङ्गे; प्रवादयन्त्वाशु जयाय भेरीः ॥"},
{"c": "7.2", "n": "30", "i": 33275, "v": "प्रयाहि सूताशु यतः किरीटी; वृकोदरो धर्मसुतो यमौ च । तान्वा हनिष्यामि समेत्य संख्ये; भीष्माय वैष्यामि हतो द्विषद्भिः ॥"},
{"c": "7.2", "n": "31", "i": 33276, "v": "यस्मिन्राजा सत्यधृतिर्युधिष्ठिरः; समास्थितो भीमसेनार्जुनौ च । वासुदेवः सात्यकिः सृञ्जयाश्च; मन्ये बलं तदजय्यं महीपैः ॥"},
{"c": "7.2", "n": "32", "i": 33277, "v": "तं चेन्मृत्युः सर्वहरोऽभिरक्षे;त्सदाप्रमत्तः समरे किरीटिनम् । तथापि हन्तास्मि समेत्य संख्ये; यास्यामि वा भीष्मपथा यमाय ॥"},
{"c": "7.2", "n": "33", "i": 33278, "v": "न त्वेवाहं न गमिष्यामि तेषां; मध्ये शूराणां तत्तथाहं ब्रवीमि । मित्रद्रुहो दुर्बलभक्तयो ये; पापात्मानो न ममैते सहायाः ॥"},
{"c": "7.2", "t": "संजय उवाच ।"},
{"c": "7.2", "n": "34", "i": 33279, "v": "स सिद्धिमन्तं रथमुत्तमं दृढं; सकूबरं हेमपरिष्कृतं शुभम् । पताकिनं वातजवैर्हयोत्तमै;र्युक्तं समास्थाय ययौ जयाय ॥"},
{"c": "7.2", "n": "35", "i": 33280, "v": "संपूज्यमानः कुरुभिर्महात्मा; रथर्षभः पाण्डुरवाजियाता । ययौ तदायोधनमुग्रधन्वा; यत्रावसानं भरतर्षभस्य ॥"},
{"c": "7.2", "n": "36", "i": 33281, "v": "वरूथिना महता सध्वजेन; सुवर्णमुक्तामणिवज्रशालिना । सदश्वयुक्तेन रथेन कर्णो; मेघस्वनेनार्क इवामितौजाः ॥"},
{"c": "7.2", "n": "37", "i": 33282, "v": "हुताशनाभः स हुताशनप्रभे; शुभः शुभे वै स्वरथे धनुर्धरः । स्थितो रराजाधिरथिर्महारथः; स्वयं विमाने सुरराडिव स्थितः ॥"},
{"c": "7.3", "t": "संजय उवाच ।"},
{"c": "7.3", "n": "1", "i": 33283, "v": "शरतल्पे महात्मानं शयानममितौजसम् । महावातसमूहेन समुद्रमिव शोषितम् ॥"},
{"c": "7.3", "n": "2", "i": 33284, "v": "दिव्यैरस्त्रैर्महेष्वासं पातितं सव्यसाचिना । जयाशां तव पुत्राणां संभग्नां शर्म वर्म च ॥"},
{"c": "7.3", "n": "3", "i": 33285, "v": "अपाराणामिव द्वीपमगाधे गाधमिच्छताम् । स्रोतसा यामुनेनेव शरौघेण परिप्लुतम् ॥"},
{"c": "7.3", "n": "4", "i": 33286, "v": "महान्तमिव मैनाकमसह्यं भुवि पातितम् । नभश्च्युतमिवादित्यं पतितं धरणीतले ॥"},
{"c": "7.3", "n": "5", "i": 33287, "v": "शतक्रतोरिवाचिन्त्यं पुरा वृत्रेण निर्जयम् । मोहनं सर्वसैन्यस्य युधि भीष्मस्य पातनम् ॥"},
{"c": "7.3", "n": "6", "i": 33288, "v": "ककुदं सर्वसैन्यानां लक्ष्म सर्वधनुष्मताम् । धनंजयशरव्याप्तं पितरं ते महाव्रतम् ॥"},
{"c": "7.3", "n": "7", "i": 33289, "v": "तं वीरशयने वीरं शयानं पुरुषर्षभम् । भीष्ममाधिरथिर्दृष्ट्वा भरतानाममध्यमम् ॥"},
{"c": "7.3", "n": "8", "i": 33290, "v": "अवतीर्य रथादार्तो बाष्पव्याकुलिताक्षरम् । अभिवाद्याञ्जलिं बद्ध्वा वन्दमानोऽभ्यभाषत ॥"},
{"c": "7.3", "n": "9", "i": 33291, "v": "कर्णोऽहमस्मि भद्रं ते अद्य मा वद भारत । पुण्यया क्षेमया वाचा चक्षुषा चावलोकय ॥"},
{"c": "7.3", "n": "10", "i": 33292, "v": "न नूनं सुकृतस्येह फलं कश्चित्समश्नुते । यत्र धर्मपरो वृद्धः शेते भुवि भवानिह ॥"},
{"c": "7.3", "n": "11", "i": 33293, "v": "कोशसंजनने मन्त्रे व्यूहप्रहरणेषु च । नाथमन्यं न पश्यामि कुरूणां कुरुसत्तम ॥"},
{"c": "7.3", "n": "12", "i": 33294, "v": "बुद्ध्या विशुद्धया युक्तो यः कुरूंस्तारयेद्भयात् । योधांस्त्वमप्लवे हित्वा पितृलोकं गमिष्यसि ॥"},
{"c": "7.3", "n": "13", "i": 33295, "v": "अद्य प्रभृति संक्रुद्धा व्याघ्रा इव मृगक्षयम् । पाण्डवा भरतश्रेष्ठ करिष्यन्ति कुरुक्षयम् ॥"},
{"c": "7.3", "n": "14", "i": 33296, "v": "अद्य गाण्डीवघोषस्य वीर्यज्ञाः सव्यसाचिनः । कुरवः संत्रसिष्यन्ति वज्रपाणेरिवासुराः ॥"},
{"c": "7.3", "n": "15", "i": 33297, "v": "अद्य गाण्डीवमुक्तानामशनीनामिव स्वनः । त्रासयिष्यति संग्रामे कुरूनन्यांश्च पार्थिवान् ॥"},
{"c": "7.3", "n": "16", "i": 33298, "v": "समिद्धोऽग्निर्यथा वीर महाज्वालो द्रुमान्दहेत् । धार्तराष्ट्रान्प्रधक्ष्यन्ति तथा बाणाः किरीटिनः ॥"},
{"c": "7.3", "n": "17", "i": 33299, "v": "येन येन प्रसरतो वाय्वग्नी सहितौ वने । तेन तेन प्रदहतो भगवन्तौ यदिच्छतः ॥"},
{"c": "7.3", "n": "18", "i": 33300, "v": "यादृशोऽग्निः समिद्धो हि तादृक्पार्थो न संशयः । यथा वायुर्नरव्याघ्र तथा कृष्णो न संशयः ॥"},
{"c": "7.3", "n": "19", "i": 33301, "v": "नदतः पाञ्चजन्यस्य रसतो गाण्डिवस्य च । श्रुत्वा सर्वाणि सैन्यानि त्रासं यास्यन्ति भारत ॥"},
{"c": "7.3", "n": "20", "i": 33302, "v": "कपिध्वजस्य चोत्पाते रथस्यामित्रकर्शिनः । शब्दं सोढुं न शक्ष्यन्ति त्वामृते वीर पार्थिवाः ॥"},
{"c": "7.3", "n": "21", "i": 33303, "v": "को ह्यर्जुनं रणे योद्धुं त्वदन्यः पार्थिवोऽर्हति । यस्य दिव्यानि कर्माणि प्रवदन्ति मनीषिणः ॥"},
{"c": "7.3", "n": "22", "i": 33304, "v": "अमानुषश्च संग्रामस्त्र्यम्बकेन च धीमतः । तस्माच्चैव वरः प्राप्तो दुष्प्रापश्चाकृतात्मभिः ॥"},
{"c": "7.3", "n": "23", "i": 33305, "v": "तमद्याहं पाण्डवं युद्धशौण्ड;ममृष्यमाणो भवतानुशिष्टः । आशीविषं दृष्टिहरं सुघोर;मियां पुरस्कृत्य वधं जयं वा ॥"},
{"c": "7.4", "t": "संजय उवाच ।"},
{"c": "7.4", "n": "1", "i": 33306, "v": "तस्य लालप्यतः श्रुत्वा वृद्धः कुरुपितामहः । देशकालोचितं वाक्यमब्रवीत्प्रीतमानसः ॥"},
{"c": "7.4", "n": "2", "i": 33307, "v": "समुद्र इव सिन्धूनां ज्योतिषामिव भास्करः । सत्यस्य च यथा सन्तो बीजानामिव चोर्वरा ॥"},
{"c": "7.4", "n": "3", "i": 33308, "v": "पर्जन्य इव भूतानां प्रतिष्ठा सुहृदां भव । बान्धवास्त्वानुजीवन्तु सहस्राक्षमिवामराः ॥"},
{"c": "7.4", "n": "4", "i": 33309, "v": "स्वबाहुबलवीर्येण धार्तराष्ट्रप्रियैषिणा । कर्ण राजपुरं गत्वा काम्बोजा निहतास्त्वया ॥"},
{"c": "7.4", "n": "5", "i": 33310, "v": "गिरिव्रजगताश्चापि नग्नजित्प्रमुखा नृपाः । अम्बष्ठाश्च विदेहाश्च गान्धाराश्च जितास्त्वया ॥"},
{"c": "7.4", "n": "6", "i": 33311, "v": "हिमवद्दुर्गनिलयाः किराता रणकर्कशाः । दुर्योधनस्य वशगाः कृताः कर्ण त्वया पुरा ॥"},
{"c": "7.4", "n": "7", "i": 33312, "v": "तत्र तत्र च संग्रामे दुर्योधनहितैषिणा । बहवश्च जिता वीरास्त्वया कर्ण महौजसा ॥"},
{"c": "7.4", "n": "8", "i": 33313, "v": "यथा दुर्योधनस्तात सज्ञातिकुलबान्धवः । तथा त्वमपि सर्वेषां कौरवाणां गतिर्भव ॥"},
{"c": "7.4", "n": "9", "i": 33314, "v": "शिवेनाभिवदामि त्वां गच्छ युध्यस्व शत्रुभिः । अनुशाधि कुरून्संख्ये धत्स्व दुर्योधने जयम् ॥"},
{"c": "7.4", "n": "10", "i": 33315, "v": "भवान्पौत्रसमोऽस्माकं यथा दुर्योधनस्तथा । तवापि धर्मतः सर्वे यथा तस्य वयं तथा ॥"},
{"c": "7.4", "n": "11", "i": 33316, "v": "यौनात्संबन्धकाल्लोके विशिष्टं संगतं सताम् । सद्भिः सह नरश्रेष्ठ प्रवदन्ति मनीषिणः ॥"},
{"c": "7.4", "n": "12", "i": 33317, "v": "स सत्यसंगरो भूत्वा ममेदमिति निश्चितम् । कुरूणां पालय बलं यथा दुर्योधनस्तथा ॥"},
{"c": "7.4", "n": "13", "i": 33318, "v": "इति श्रुत्वा वचः सोऽथ चरणावभिवाद्य च । ययौ वैकर्तनः कर्णस्तूर्णमायोधनं प्रति ॥"},
{"c": "7.4", "n": "14", "i": 33319, "v": "सोऽभिवीक्ष्य नरौघाणां स्थानमप्रतिमं महत् । व्यूढप्रहरणोरस्कं सैन्यं तत्समबृंहयत् ॥"},
{"c": "7.4", "n": "15", "i": 33320, "v": "कर्णं दृष्ट्वा महेष्वासं युद्धाय समवस्थितम् । क्ष्वेडितास्फोटितरवैः सिंहनादरवैरपि । धनुःशब्दैश्च विविधैः कुरवः समपूजयन् ॥"},
{"c": "7.5", "t": "संजय उवाच ।"},
{"c": "7.5", "n": "1", "i": 33321, "v": "रथस्थं पुरुषव्याघ्रं दृष्ट्वा कर्णमवस्थितम् । हृष्टो दुर्योधनो राजन्निदं वचनमब्रवीत् ॥"},
{"c": "7.5", "n": "2", "i": 33322, "v": "सनाथमिदमत्यर्थं भवता पालितं बलम् । मन्ये किं तु समर्थं यद्धितं तत्संप्रधार्यताम् ॥"},
{"c": "7.5", "t": "कर्ण उवाच ।"},
{"c": "7.5", "n": "3", "i": 33323, "v": "ब्रूहि तत्पुरुषव्याघ्र त्वं हि प्राज्ञतमो नृप । यथा चार्थपतिः कृत्यं पश्यते न तथेतरः ॥"},
{"c": "7.5", "n": "4", "i": 33324, "v": "ते स्म सर्वे तव वचः श्रोतुकामा नरेश्वर । नान्याय्यं हि भवान्वाक्यं ब्रूयादिति मतिर्मम ॥"},
{"c": "7.5", "t": "दुर्योधन उवाच ।"},
{"c": "7.5", "n": "5", "i": 33325, "v": "भीष्मः सेनाप्रणेतासीद्वयसा विक्रमेण च । श्रुतेन च सुसंपन्नः सर्वैर्योधगुणैस्तथा ॥"},
{"c": "7.5", "n": "6", "i": 33326, "v": "तेनातियशसा कर्ण घ्नता शत्रुगणान्मम । सुयुद्धेन दशाहानि पालिताः स्मो महात्मना ॥"},
{"c": "7.5", "n": "7", "i": 33327, "v": "तस्मिन्नसुकरं कर्म कृतवत्यास्थिते दिवम् । कं नु सेनाप्रणेतारं मन्यसे तदनन्तरम् ॥"},
{"c": "7.5", "n": "8", "i": 33328, "v": "न ऋते नायकं सेना मुहूर्तमपि तिष्ठति । आहवेष्वाहवश्रेष्ठ नेतृहीनेव नौर्जले ॥"},
{"c": "7.5", "n": "9", "i": 33329, "v": "यथा ह्यकर्णधारा नौ रथश्चासारथिर्यथा । द्रवेद्यथेष्टं तद्वत्स्यादृते सेनापतिं बलम् ॥"},
{"c": "7.5", "n": "10", "i": 33330, "v": "स भवान्वीक्ष्य सर्वेषु मामकेषु महात्मसु । पश्य सेनापतिं युक्तमनु शांतनवादिह ॥"},
{"c": "7.5", "n": "11", "i": 33331, "v": "यं हि सेनाप्रणेतारं भवान्वक्ष्यति संयुगे । तं वयं सहिताः सर्वे प्रकरिष्याम मारिष ॥"},
{"c": "7.5", "t": "कर्ण उवाच ।"},
{"c": "7.5", "n": "12", "i": 33332, "v": "सर्व एव महात्मान इमे पुरुषसत्तमाः । सेनापतित्वमर्हन्ति नात्र कार्या विचारणा ॥"},
{"c": "7.5", "n": "13", "i": 33333, "v": "कुलसंहननज्ञानैर्बलविक्रमबुद्धिभिः । युक्ताः कृतज्ञा ह्रीमन्त आहवेष्वनिवर्तिनः ॥"},
{"c": "7.5", "n": "14", "i": 33334, "v": "युगपन्न तु ते शक्याः कर्तुं सर्वे पुरःसराः । एक एवात्र कर्तव्यो यस्मिन्वैशेषिका गुणाः ॥"},
{"c": "7.5", "n": "15", "i": 33335, "v": "अन्योन्यस्पर्धिनां तेषां यद्येकं सत्करिष्यसि । शेषा विमनसो व्यक्तं न योत्स्यन्ते हि भारत ॥"},
{"c": "7.5", "n": "16", "i": 33336, "v": "अयं तु सर्वयोधानामाचार्यः स्थविरो गुरुः । युक्तः सेनापतिः कर्तुं द्रोणः शस्त्रभृतां वरः ॥"},
{"c": "7.5", "n": "17", "i": 33337, "v": "को हि तिष्ठति दुर्धर्षे द्रोणे ब्रह्मविदुत्तमे । सेनापतिः स्यादन्योऽस्माच्छुक्राङ्गिरसदर्शनात् ॥"},
{"c": "7.5", "n": "18", "i": 33338, "v": "न च स ह्यस्ति ते योधः सर्वराजसु भारत । यो द्रोणं समरे यान्तं नानुयास्यति संयुगे ॥"},
{"c": "7.5", "n": "19", "i": 33339, "v": "एष सेनाप्रणेतॄणामेष शस्त्रभृतामपि । एष बुद्धिमतां चैव श्रेष्ठो राजन्गुरुश्च ते ॥"},
{"c": "7.5", "n": "20", "i": 33340, "v": "एवं दुर्योधनाचार्यमाशु सेनापतिं कुरु । जिगीषन्तोऽसुरान्संख्ये कार्त्तिकेयमिवामराः ॥"},
{"c": "7.5", "t": "संजय उवाच ।"},
{"c": "7.5", "n": "21", "i": 33341, "v": "कर्णस्य वचनं श्रुत्वा राजा दुर्योधनस्तदा । सेनामध्यगतं द्रोणमिदं वचनमब्रवीत् ॥"},
{"c": "7.5", "n": "22", "i": 33342, "v": "वर्णश्रैष्ठ्यात्कुलोत्पत्त्या श्रुतेन वयसा धिया । वीर्याद्दाक्ष्यादधृष्यत्वादर्थज्ञानान्नयाज्जयात् ॥"},
{"c": "7.5", "n": "23", "i": 33343, "v": "तपसा च कृतज्ञत्वाद्वृद्धः सर्वगुणैरपि । युक्तो भवत्समो गोप्ता राज्ञामन्यो न विद्यते ॥"},
{"c": "7.5", "n": "24", "i": 33344, "v": "स भवान्पातु नः सर्वान्विबुधानिव वासवः । भवन्नेत्राः पराञ्जेतुमिच्छामो द्विजसत्तम ॥"},
{"c": "7.5", "n": "25", "i": 33345, "v": "रुद्राणामिव कापाली वसूनामिव पावकः । कुबेर इव यक्षाणां मरुतामिव वासवः ॥"},
{"c": "7.5", "n": "26", "i": 33346, "v": "वसिष्ठ इव विप्राणां तेजसामिव भास्करः । पितॄणामिव धर्मोऽथ आदित्यानामिवाम्बुराट् ॥"},
{"c": "7.5", "n": "27", "i": 33347, "v": "नक्षत्राणामिव शशी दितिजानामिवोशनाः । श्रेष्ठः सेनाप्रणेतॄणां स नः सेनापतिर्भव ॥"},
{"c": "7.5", "n": "28", "i": 33348, "v": "अक्षौहिण्यो दशैका च वशगाः सन्तु तेऽनघ । ताभिः शत्रून्प्रतिव्यूह्य जहीन्द्रो दानवानिव ॥"},
{"c": "7.5", "n": "29", "i": 33349, "v": "प्रयातु नो भवानग्रे देवानामिव पावकिः । अनुयास्यामहे त्वाजौ सौरभेया इवर्षभम् ॥"},
{"c": "7.5", "n": "30", "i": 33350, "v": "उग्रधन्वा महेष्वासो दिव्यं विस्फारयन्धनुः । अग्रे भवन्तं दृष्ट्वा नो नार्जुनः प्रसहिष्यते ॥"},
{"c": "7.5", "n": "31", "i": 33351, "v": "ध्रुवं युधिष्ठिरं संख्ये सानुबन्धं सबान्धवम् । जेष्यामि पुरुषव्याघ्र भवान्सेनापतिर्यदि ॥"},
{"c": "7.5", "n": "32", "i": 33352, "v": "एवमुक्ते ततो द्रोणे जयेत्यूचुर्नराधिपाः । सिंहनादेन महता हर्षयन्तस्तवात्मजम् ॥"},
{"c": "7.5", "n": "33", "i": 33353, "v": "सैनिकाश्च मुदा युक्ता वर्धयन्ति द्विजोत्तमम् । दुर्योधनं पुरस्कृत्य प्रार्थयन्तो महद्यशः ॥"},
{"c": "7.5", "t": "द्रोण उवाच ।"},
{"c": "7.5", "n": "34", "i": 33354, "v": "वेदं षडङ्गं वेदाहमर्थविद्यां च मानवीम् । त्रैयम्बकमथेष्वस्त्रमस्त्राणि विविधानि च ॥"},
{"c": "7.5", "n": "35", "i": 33355, "v": "ये चाप्युक्ता मयि गुणा भवद्भिर्जयकाङ्क्षिभिः । चिकीर्षुस्तानहं सत्यान्योधयिष्यामि पाण्डवान् ॥"},
{"c": "7.5", "t": "संजय उवाच ।"},
{"c": "7.5", "n": "36", "i": 33356, "v": "स एवमभ्यनुज्ञातश्चक्रे सेनापतिं ततः । द्रोणं तव सुतो राजन्विधिदृष्टेन कर्मणा ॥"},
{"c": "7.5", "n": "37", "i": 33357, "v": "अथाभिषिषिचुर्द्रोणं दुर्योधनमुखा नृपाः । सेनापत्ये यथा स्कन्दं पुरा शक्रमुखाः सुराः ॥"},
{"c": "7.5", "n": "38", "i": 33358, "v": "ततो वादित्रघोषेण सह पुंसां महास्वनैः । प्रादुरासीत्कृते द्रोणे हर्षः सेनापतौ तदा ॥"},
{"c": "7.5", "n": "39", "i": 33359, "v": "ततः पुण्याहघोषेण स्वस्तिवादस्वनेन च । संस्तवैर्गीतशब्दैश्च सूतमागधबन्दिनाम् ॥"},
{"c": "7.5", "n": "40", "i": 33360, "v": "जयशब्दैर्द्विजाग्र्याणां सुभगानर्तितैस्तथा । सत्कृत्य विधिवद्द्रोणं जितान्मन्यन्त पाण्डवान् ॥"},
{"c": "7.6", "t": "संजय उवाच ।"},
{"c": "7.6", "n": "1", "i": 33361, "v": "सेनापत्यं तु संप्राप्य भारद्वाजो महारथः । युयुत्सुर्व्यूह्य सैन्यानि प्रायात्तव सुतैः सह ॥"},
{"c": "7.6", "n": "2", "i": 33362, "v": "सैन्धवश्च कलिङ्गश्च विकर्णश्च तवात्मजः । दक्षिणं पार्श्वमास्थाय समतिष्ठन्त दंशिताः ॥"},
{"c": "7.6", "n": "3", "i": 33363, "v": "प्रपक्षः शकुनिस्तेषां प्रवरैर्हयसादिभिः । ययौ गान्धारकैः सार्धं विमलप्रासयोधिभिः ॥"},
{"c": "7.6", "n": "4", "i": 33364, "v": "कृपश्च कृतवर्मा च चित्रसेनो विविंशतिः । दुःशासनमुखा यत्ताः सव्यं पार्श्वमपालयन् ॥"},
{"c": "7.6", "n": "5", "i": 33365, "v": "तेषां प्रपक्षाः काम्बोजाः सुदक्षिणपुरःसराः । ययुरश्वैर्महावेगैः शकाश्च यवनैः सह ॥"},
{"c": "7.6", "n": "6", "i": 33366, "v": "मद्रास्त्रिगर्ताः साम्बष्ठाः प्रतीच्योदीच्यवासिनः । शिबयः शूरसेनाश्च शूद्राश्च मलदैः सह ॥"},
{"c": "7.6", "n": "7", "i": 33367, "v": "सौवीराः कितवाः प्राच्या दाक्षिणात्याश्च सर्वशः । तवात्मजं पुरस्कृत्य सूतपुत्रस्य पृष्ठतः ॥"},
{"c": "7.6", "n": "8", "i": 33368, "v": "हर्षयन्सर्वसैन्यानि बलेषु बलमादधत् । ययौ वैकर्तनः कर्णः प्रमुखे सर्वधन्विनाम् ॥"},
{"c": "7.6", "n": "9", "i": 33369, "v": "तस्य दीप्तो महाकायः स्वान्यनीकानि हर्षयन् । हस्तिकक्ष्यामहाकेतुर्बभौ सूर्यसमद्युतिः ॥"},
{"c": "7.6", "n": "10", "i": 33370, "v": "न भीष्मव्यसनं कश्चिद्दृष्ट्वा कर्णममन्यत । विशोकाश्चाभवन्सर्वे राजानः कुरुभिः सह ॥"},
{"c": "7.6", "n": "11", "i": 33371, "v": "हृष्टाश्च बहवो योधास्तत्राजल्पन्त संगताः । न हि कर्णं रणे दृष्ट्वा युधि स्थास्यन्ति पाण्डवाः ॥"},
{"c": "7.6", "n": "12", "i": 33372, "v": "कर्णो हि समरे शक्तो जेतुं देवान्सवासवान् । किमु पाण्डुसुतान्युद्धे हीनवीर्यपराक्रमान् ॥"},
{"c": "7.6", "n": "13", "i": 33373, "v": "भीष्मेण तु रणे पार्थाः पालिता बाहुशालिना । तांस्तु कर्णः शरैस्तीक्ष्णैर्नाशयिष्यत्यसंशयम् ॥"},
{"c": "7.6", "n": "14", "i": 33374, "v": "एवं ब्रुवन्तस्तेऽन्योन्यं हृष्टरूपा विशां पते । राधेयं पूजयन्तश्च प्रशंसन्तश्च निर्ययुः ॥"},
{"c": "7.6", "n": "15", "i": 33375, "v": "अस्माकं शकटव्यूहो द्रोणेन विहितोऽभवत् । परेषां क्रौञ्च एवासीद्व्यूहो राजन्महात्मनाम् । प्रीयमाणेन विहितो धर्मराजेन भारत ॥"},
{"c": "7.6", "n": "16", "i": 33376, "v": "व्यूहप्रमुखतस्तेषां तस्थतुः पुरुषर्षभौ । वानरध्वजमुच्छ्रित्य विष्वक्सेनधनंजयौ ॥"},
{"c": "7.6", "n": "17", "i": 33377, "v": "ककुदं सर्वसैन्यानां लक्ष्म सर्वधनुष्मताम् । आदित्यपथगः केतुः पार्थस्यामिततेजसः ॥"},
{"c": "7.6", "n": "18", "i": 33378, "v": "दीपयामास तत्सैन्यं पाण्डवस्य महात्मनः । यथा प्रज्वलितः सूर्यो युगान्ते वै वसुंधराम् ॥"},
{"c": "7.6", "n": "19", "i": 33379, "v": "अस्यतामर्जुनः श्रेष्ठो गाण्डीवं धनुषां वरम् । वासुदेवश्च भूतानां चक्राणां च सुदर्शनम् ॥"},
{"c": "7.6", "n": "20", "i": 33380, "v": "चत्वार्येतानि तेजांसि वहञ्श्वेतहयो रथः । परेषामग्रतस्तस्थौ कालचक्रमिवोद्यतम् ॥"},
{"c": "7.6", "n": "21", "i": 33381, "v": "एवमेतौ महात्मानौ बलसेनाग्रगावुभौ । तावकानां मुखं कर्णः परेषां च धनंजयः ॥"},
{"c": "7.6", "n": "22", "i": 33382, "v": "ततो जाताभिसंरम्भौ परस्परवधैषिणौ । अवेक्षेतां तदान्योन्यं समरे कर्णपाण्डवौ ॥"},
{"c": "7.6", "n": "23", "i": 33383, "v": "ततः प्रयाते सहसा भारद्वाजे महारथे । अन्तर्नादेन घोरेण वसुधा समकम्पत ॥"},
{"c": "7.6", "n": "24", "i": 33384, "v": "ततस्तुमुलमाकाशमावृणोत्सदिवाकरम् । वातोद्धूतं रजस्तीव्रं कौशेयनिकरोपमम् ॥"},
{"c": "7.6", "n": "25", "i": 33385, "v": "अनभ्रे प्रववर्ष द्यौर्मांसास्थिरुधिराण्युत । गृध्राः श्येना बडाः कङ्का वायसाश्च सहस्रशः । उपर्युपरि सेनां ते तदा पर्यपतन्नृप ॥"},
{"c": "7.6", "n": "26", "i": 33386, "v": "गोमायवश्च प्राक्रोशन्भयदान्दारुणान्रवान् । अकार्षुरपसव्यं च बहुशः पृतनां तव । चिखादिषन्तो मांसानि पिपासन्तश्च शोणितम् ॥"},
{"c": "7.6", "n": "27", "i": 33387, "v": "अपतद्दीप्यमाना च सनिर्घाता सकम्पना । उल्का ज्वलन्ती संग्रामे पुच्छेनावृत्य सर्वशः ॥"},
{"c": "7.6", "n": "28", "i": 33388, "v": "परिवेषो महांश्चापि सविद्युत्स्तनयित्नुमान् । भास्करस्याभवद्राजन्प्रयाते वाहिनीपतौ ॥"},
{"c": "7.6", "n": "29", "i": 33389, "v": "एते चान्ये च बहवः प्रादुरासन्सुदारुणाः । उत्पाता युधि वीराणां जीवितक्षयकारकाः ॥"},
{"c": "7.6", "n": "30", "i": 33390, "v": "ततः प्रववृते युद्धं परस्परवधैषिणाम् । कुरुपाण्डवसैन्यानां शब्देनानादयज्जगत् ॥"},
{"c": "7.6", "n": "31", "i": 33391, "v": "ते त्वन्योन्यं सुसंरब्धाः पाण्डवाः कौरवैः सह । प्रत्यघ्नन्निशितैर्बाणैर्जयगृद्धाः प्रहारिणः ॥"},
{"c": "7.6", "n": "32", "i": 33392, "v": "स पाण्डवानां महतीं महेष्वासो महाद्युतिः । वेगेनाभ्यद्रवत्सेनां किरञ्शरशतैः शितैः ॥"},
{"c": "7.6", "n": "33", "i": 33393, "v": "द्रोणमभ्युद्यतं दृष्ट्वा पाण्डवाः सह सृञ्जयैः । प्रत्यगृह्णंस्तदा राजञ्शरवर्षैः पृथक्पृथक् ॥"},
{"c": "7.6", "n": "34", "i": 33394, "v": "संक्षोभ्यमाणा द्रोणेन भिद्यमाना महाचमूः । व्यशीर्यत सपाञ्चाला वातेनेव बलाहकाः ॥"},
{"c": "7.6", "n": "35", "i": 33395, "v": "बहूनीह विकुर्वाणो दिव्यान्यस्त्राणि संयुगे । अपीडयत्क्षणेनैव द्रोणः पाण्डवसृञ्जयान् ॥"},
{"c": "7.6", "n": "36", "i": 33396, "v": "ते वध्यमाना द्रोणेन वासवेनेव दानवाः । पाञ्चालाः समकम्पन्त धृष्टद्युम्नपुरोगमाः ॥"},
{"c": "7.6", "n": "37", "i": 33397, "v": "ततो दिव्यास्त्रविच्छूरो याज्ञसेनिर्महारथः । अभिनच्छरवर्षेण द्रोणानीकमनेकधा ॥"},
{"c": "7.6", "n": "38", "i": 33398, "v": "द्रोणस्य शरवर्षैस्तु शरवर्षाणि भागशः । संनिवार्य ततः सेनां कुरूनप्यवधीद्बली ॥"},
{"c": "7.6", "n": "39", "i": 33399, "v": "संहृत्य तु ततो द्रोणः समवस्थाप्य चाहवे । स्वमनीकं महाबाहुः पार्षतं समुपाद्रवत् ॥"},
{"c": "7.6", "n": "40", "i": 33400, "v": "स बाणवर्षं सुमहदसृजत्पार्षतं प्रति । मघवान्समभिक्रुद्धः सहसा दानवेष्विव ॥"},
{"c": "7.6", "n": "41", "i": 33401, "v": "ते कम्प्यमाना द्रोणेन बाणैः पाण्डवसृञ्जयाः । पुनः पुनरभज्यन्त सिंहेनेवेतरे मृगाः ॥"},
{"c": "7.6", "n": "42", "i": 33402, "v": "अथ पर्यपतद्द्रोणः पाण्डवानां बलं बली । अलातचक्रवद्राजंस्तदद्भुतमिवाभवत् ॥"},
{"c": "7.6", "n": "43", "i": 33403, "v": "खचरनगरकल्पं कल्पितं शास्त्रदृष्ट्या; चलदनिलपताकं ह्रादिनं वल्गिताश्वम् । स्फटिकविमलकेतुं तापनं शात्रवाणां; रथवरमधिरूढः संजहारारिसेनाम् ॥"},
{"c": "7.7", "t": "संजय उवाच ।"},
{"c": "7.7", "n": "1", "i": 33404, "v": "तथा द्रोणमभिघ्नन्तं साश्वसूतरथद्विपान् । व्यथिताः पाण्डवा दृष्ट्वा न चैनं पर्यवारयन् ॥"},
{"c": "7.7", "n": "2", "i": 33405, "v": "ततो युधिष्ठिरो राजा धृष्टद्युम्नधनंजयौ । अब्रवीत्सर्वतो यत्तैः कुम्भयोनिर्निवार्यताम् ॥"},
{"c": "7.7", "n": "3", "i": 33406, "v": "तत्रैनमर्जुनश्चैव पार्षतश्च सहानुगः । पर्यगृह्णंस्ततः सर्वे समायान्तं महारथाः ॥"},
{"c": "7.7", "n": "4", "i": 33407, "v": "केकया भीमसेनश्च सौभद्रोऽथ घटोत्कचः । युधिष्ठिरो यमौ मत्स्या द्रुपदस्यात्मजास्तथा ॥"},
{"c": "7.7", "n": "5", "i": 33408, "v": "द्रौपदेयाश्च संहृष्टा धृष्टकेतुः ससात्यकिः । चेकितानश्च संक्रुद्धो युयुत्सुश्च महारथः ॥"},
{"c": "7.7", "n": "6", "i": 33409, "v": "ये चान्ये पार्थिवा राजन्पाण्डवस्यानुयायिनः । कुलवीर्यानुरूपाणि चक्रुः कर्माण्यनेकशः ॥"},
{"c": "7.7", "n": "7", "i": 33410, "v": "संगृह्यमाणां तां दृष्ट्वा पाण्डवैर्वाहिनीं रणे । व्यावृत्य चक्षुषी कोपाद्भारद्वाजोऽन्ववैक्षत ॥"},
{"c": "7.7", "n": "8", "i": 33411, "v": "स तीव्रं कोपमास्थाय रथे समरदुर्मदः । व्यधमत्पाण्डवानीकमभ्राणीव सदागतिः ॥"},
{"c": "7.7", "n": "9", "i": 33412, "v": "रथानश्वान्नरान्नागानभिधावंस्ततस्ततः । चचारोन्मत्तवद्द्रोणो वृद्धोऽपि तरुणो यथा ॥"},
{"c": "7.7", "n": "10", "i": 33413, "v": "तस्य शोणितदिग्धाङ्गाः शोणास्ते वातरंहसः । आजानेया हया राजन्नविभ्रान्ताः श्रियं दधुः ॥"},
{"c": "7.7", "n": "11", "i": 33414, "v": "तमन्तकमिव क्रुद्धमापतन्तं यतव्रतम् । दृष्ट्वा संप्राद्रवन्योधाः पाण्डवस्य ततस्ततः ॥"},
{"c": "7.7", "n": "12", "i": 33415, "v": "तेषां प्रद्रवतां भीमः पुनरावर्ततामपि । वीक्षतां तिष्ठतां चासीच्छब्दः परमदारुणः ॥"},
{"c": "7.7", "n": "13", "i": 33416, "v": "शूराणां हर्षजननो भीरूणां भयवर्धनः । द्यावापृथिव्योर्विवरं पूरयामास सर्वतः ॥"},
{"c": "7.7", "n": "14", "i": 33417, "v": "ततः पुनरपि द्रोणो नाम विश्रावयन्युधि । अकरोद्रौद्रमात्मानं किरञ्शरशतैः परान् ॥"},
{"c": "7.7", "n": "15", "i": 33418, "v": "स तथा तान्यनीकानि पाण्डवेयस्य धीमतः । कालवन्न्यवधीद्द्रोणो युवेव स्थविरो बली ॥"},
{"c": "7.7", "n": "16", "i": 33419, "v": "उत्कृत्य च शिरांस्युग्रो बाहूनपि सभूषणान् । कृत्वा शून्यान्रथोपस्थानुदक्रोशन्महारथः ॥"},
{"c": "7.7", "n": "17", "i": 33420, "v": "तस्य हर्षप्रणादेन बाणवेगेन चाभिभो । प्राकम्पन्त रणे योधा गावः शीतार्दिता इव ॥"},
{"c": "7.7", "n": "18", "i": 33421, "v": "द्रोणस्य रथघोषेण मौर्वीनिष्पेषणेन च । धनुःशब्देन चाकाशे शब्दः समभवन्महान् ॥"},
{"c": "7.7", "n": "19", "i": 33422, "v": "अथास्य बहुशो बाणा निश्चरन्तः सहस्रशः । व्याप्य सर्वा दिशः पेतुर्गजाश्वरथपत्तिषु ॥"},
{"c": "7.7", "n": "20", "i": 33423, "v": "तं कार्मुकमहावेगमस्त्रज्वलितपावकम् । द्रोणमासादयां चक्रुः पाञ्चालाः पाण्डवैः सह ॥"},
{"c": "7.7", "n": "21", "i": 33424, "v": "तान्वै सरथहस्त्यश्वान्प्राहिणोद्यमसादनम् । द्रोणोऽचिरेणाकरोच्च महीं शोणितकर्दमाम् ॥"},
{"c": "7.7", "n": "22", "i": 33425, "v": "तन्वता परमास्त्राणि शरान्सततमस्यता । द्रोणेन विहितं दिक्षु बाणजालमदृश्यत ॥"},
{"c": "7.7", "n": "23", "i": 33426, "v": "पदातिषु रथाश्वेषु वारणेषु च सर्वशः । तस्य विद्युदिवाभ्रेषु चरन्केतुरदृश्यत ॥"},
{"c": "7.7", "n": "24", "i": 33427, "v": "स केकयानां प्रवरांश्च पञ्च; पाञ्चालराजं च शरैः प्रमृद्य । युधिष्ठिरानीकमदीनयोधी; द्रोणोऽभ्ययात्कार्मुकबाणपाणिः ॥"},
{"c": "7.7", "n": "25", "i": 33428, "v": "तं भीमसेनश्च धनंजयश्च; शिनेश्च नप्ता द्रुपदात्मजश्च । शैब्यात्मजः काशिपतिः शिबिश्च; हृष्टा नदन्तो व्यकिरञ्शरौघैः ॥"},
{"c": "7.7", "n": "26", "i": 33429, "v": "तेषामथो द्रोणधनुर्विमुक्ताः; पतत्रिणः काञ्चनचित्रपुङ्खाः । भित्त्वा शरीराणि गजाश्वयूनां; जग्मुर्महीं शोणितदिग्धवाजाः ॥"},
{"c": "7.7", "n": "27", "i": 33430, "v": "सा योधसंघैश्च रथैश्च भूमिः; शरैर्विभिन्नैर्गजवाजिभिश्च । प्रच्छाद्यमाना पतितैर्बभूव; समन्ततो द्यौरिव कालमेघैः ॥"},
{"c": "7.7", "n": "28", "i": 33431, "v": "शैनेयभीमार्जुनवाहिनीपा;ञ्शैब्याभिमन्यू सह काशिराज्ञा । अन्यांश्च वीरान्समरे प्रमृद्ना;द्द्रोणः सुतानां तव भूतिकामः ॥"},
{"c": "7.7", "n": "29", "i": 33432, "v": "एतानि चान्यानि च कौरवेन्द्र; कर्माणि कृत्वा समरे महात्मा । प्रताप्य लोकानिव कालसूर्यो; द्रोणो गतः स्वर्गमितो हि राजन् ॥"},
{"c": "7.7", "n": "30", "i": 33433, "v": "एवं रुक्मरथः शूरो हत्वा शतसहस्रशः । पाण्डवानां रणे योधान्पार्षतेन निपातितः ॥"},
{"c": "7.7", "n": "31", "i": 33434, "v": "अक्षौहिणीमभ्यधिकां शूराणामनिवर्तिनाम् । निहत्य पश्चाद्धृतिमानगच्छत्परमां गतिम् ॥"},
{"c": "7.7", "n": "32", "i": 33435, "v": "पाण्डवैः सह पाञ्चालैरशिवैः क्रूरकर्मभिः । हतो रुक्मरथो राजन्कृत्वा कर्म सुदुष्करम् ॥"},
{"c": "7.7", "n": "33", "i": 33436, "v": "ततो निनादो भूतानामाकाशे समजायत । सैन्यानां च ततो राजन्नाचार्ये निहते युधि ॥"},
{"c": "7.7", "n": "34", "i": 33437, "v": "द्यां धरां खं दिशो वारि प्रदिशश्चानुनादयन् । अहो धिगिति भूतानां शब्दः समभवन्महान् ॥"},
{"c": "7.7", "n": "35", "i": 33438, "v": "देवताः पितरश्चैव पूर्वे ये चास्य बान्धवाः । ददृशुर्निहतं तत्र भारद्वाजं महारथम् ॥"},
{"c": "7.7", "n": "36", "i": 33439, "v": "पाण्डवास्तु जयं लब्ध्वा सिंहनादान्प्रचक्रिरे । तेन नादेन महता समकम्पत मेदिनी ॥"},
{"c": "7.8", "t": "धृतराष्ट्र उवाच ।"},
{"c": "7.8", "n": "1", "i": 33440, "v": "किं कुर्वाणं रणे द्रोणं जघ्नुः पाण्डवसृञ्जयाः । तथा निपुणमस्त्रेषु सर्वशस्त्रभृतामपि ॥"},
{"c": "7.8", "n": "2", "i": 33441, "v": "रथभङ्गो बभूवास्य धनुर्वाशीर्यतास्यतः । प्रमत्तो वाभवद्द्रोणस्ततो मृत्युमुपेयिवान् ॥"},
{"c": "7.8", "n": "3", "i": 33442, "v": "कथं नु पार्षतस्तात शत्रुभिर्दुष्प्रधर्षणम् । किरन्तमिषुसंघातान्रुक्मपुङ्खाननेकशः ॥"},
{"c": "7.8", "n": "4", "i": 33443, "v": "क्षिप्रहस्तं द्विजश्रेष्ठं कृतिनं चित्रयोधिनम् । दूरेषुपातिनं दान्तमस्त्रयुद्धे च पारगम् ॥"},
{"c": "7.8", "n": "5", "i": 33444, "v": "पाञ्चालपुत्रो न्यवधीद्दिष्ट्या स वरमच्युतम् । कुर्वाणं दारुणं कर्म रणे यत्तं महारथम् ॥"},
{"c": "7.8", "n": "6", "i": 33445, "v": "व्यक्तं दिष्टं हि बलवत्पौरुषादिति मे मतिः । यद्द्रोणो निहतः शूरः पार्षतेन महात्मना ॥"},
{"c": "7.8", "n": "7", "i": 33446, "v": "अस्त्रं चतुर्विधं वीरे यस्मिन्नासीत्प्रतिष्ठितम् । तमिष्वस्त्रवराचार्यं द्रोणं शंससि मे हतम् ॥"},
{"c": "7.8", "n": "8", "i": 33447, "v": "श्रुत्वा हतं रुक्मरथं वैयाघ्रपरिवारणम् । जातरूपपरिष्कारं नाद्य शोकमपानुदे ॥"},
{"c": "7.8", "n": "9", "i": 33448, "v": "न नूनं परदुःखेन कश्चिन्म्रियति संजय । यत्र द्रोणमहं श्रुत्वा हतं जीवामि न म्रिये ॥"},
{"c": "7.8", "n": "10", "i": 33449, "v": "अश्मसारमयं नूनं हृदयं सुदृढं मम । यच्छ्रुत्वा निहतं द्रोणं शतधा न विदीर्यते ॥"},
{"c": "7.8", "n": "11", "i": 33450, "v": "ब्राह्मे वेदे तथेष्वस्त्रे यमुपासन्गुणार्थिनः । ब्राह्मणा राजपुत्राश्च स कथं मृत्युना हतः ॥"},
{"c": "7.8", "n": "12", "i": 33451, "v": "शोषणं सागरस्येव मेरोरिव विसर्पणम् । पतनं भास्करस्येव न मृष्ये द्रोणपातनम् ॥"},
{"c": "7.8", "n": "13", "i": 33452, "v": "दृप्तानां प्रतिषेद्धासीद्धार्मिकानां च रक्षिता । योऽत्याक्षीत्कृपणस्यार्थे प्राणानपि परंतपः ॥"},
{"c": "7.8", "n": "14", "i": 33453, "v": "मन्दानां मम पुत्राणां जयाशा यस्य विक्रमे । बृहस्पत्युशनस्तुल्यो बुद्ध्या स निहतः कथम् ॥"},
{"c": "7.8", "n": "15", "i": 33454, "v": "ते च शोणा बृहन्तोऽश्वाः सैन्धवा हेममालिनः । रथे वातजवा युक्ताः सर्वशब्दातिगा रणे ॥"},
{"c": "7.8", "n": "16", "i": 33455, "v": "बलिनो घोषिणो दान्ताः सैन्धवाः साधुवाहिनः । दृढाः संग्राममध्येषु कच्चिदासन्न विह्वलाः ॥"},
{"c": "7.8", "n": "17", "i": 33456, "v": "करिणां बृंहतां युद्धे शङ्खदुन्दुभिनिस्वनम् । ज्याक्षेपशरवर्षाणां शस्त्राणां च सहिष्णवः ॥"},
{"c": "7.8", "n": "18", "i": 33457, "v": "आशंसन्तः पराञ्जेतुं जितश्वासा जितव्यथाः । हयाः प्रजविताः शीघ्रा भारद्वाजरथोद्वहाः ॥"},
{"c": "7.8", "n": "19", "i": 33458, "v": "ते स्म रुक्मरथे युक्ता नरवीरसमाहिताः । कथं नाभ्यतरंस्तात पाण्डवानामनीकिनीम् ॥"},
{"c": "7.8", "n": "20", "i": 33459, "v": "जातरूपपरिष्कारमास्थाय रथमुत्तमम् । भारद्वाजः किमकरोच्छूरः संक्रन्दनो युधि ॥"},
{"c": "7.8", "n": "21", "i": 33460, "v": "विद्यां यस्योपजीवन्ति सर्वलोकधनुर्भृतः । स सत्यसंधो बलवान्द्रोणः किमकरोद्युधि ॥"},
{"c": "7.8", "n": "22", "i": 33461, "v": "दिवि शक्रमिव श्रेष्ठं महामात्रं धनुर्भृताम् । के नु तं रौद्रकर्माणं युद्धे प्रत्युद्ययू रथाः ॥"},
{"c": "7.8", "n": "23", "i": 33462, "v": "ननु रुक्मरथं दृष्ट्वा प्रद्रवन्ति स्म पाण्डवाः । दिव्यमस्त्रं विकुर्वाणं सेनां क्षिण्वन्तमव्ययम् ॥"},
{"c": "7.8", "n": "24", "i": 33463, "v": "उताहो सर्वसैन्येन धर्मराजः सहानुजः । पाञ्चाल्यप्रग्रहो द्रोणं सर्वतः समवारयत् ॥"},
{"c": "7.8", "n": "25", "i": 33464, "v": "नूनमावारयत्पार्थो रथिनोऽन्यानजिह्मगैः । ततो द्रोणं समारोहत्पार्षतः पापकर्मकृत् ॥"},
{"c": "7.8", "n": "26", "i": 33465, "v": "न ह्यन्यं परिपश्यामि वधे कंचन शुष्मिणः । धृष्टद्युम्नादृते रौद्रात्पाल्यमानात्किरीटिना ॥"},
{"c": "7.8", "n": "27", "i": 33466, "v": "तैर्वृतः सर्वतः शूरैः पाञ्चाल्यापसदस्ततः । केकयैश्चेदिकारूषैर्मत्स्यैरन्यैश्च भूमिपैः ॥"},
{"c": "7.8", "n": "28", "i": 33467, "v": "व्याकुलीकृतमाचार्यं पिपीलैरुरगं यथा । कर्मण्यसुकरे सक्तं जघानेति मतिर्मम ॥"},
{"c": "7.8", "n": "29", "i": 33468, "v": "योऽधीत्य चतुरो वेदान्सर्वानाख्यानपञ्चमान् । ब्राह्मणानां प्रतिष्ठासीत्स्रोतसामिव सागरः । स कथं ब्राह्मणो वृद्धः शस्त्रेण वधमाप्तवान् ॥"},
{"c": "7.8", "n": "30", "i": 33469, "v": "अमर्षणो मर्षितवान्क्लिश्यमानः सदा मया । अनर्हमाणः कौन्तेयः कर्मणस्तस्य तत्फलम् ॥"},
{"c": "7.8", "n": "31", "i": 33470, "v": "यस्य कर्मानुजीवन्ति लोके सर्वधनुर्भृतः । स सत्यसंधः सुकृती श्रीकामैर्निहतः कथम् ॥"},
{"c": "7.8", "n": "32", "i": 33471, "v": "दिवि शक्र इव श्रेष्ठो महासत्त्वो महाबलः । स कथं निहतः पार्थैः क्षुद्रमत्स्यैर्यथा तिमिः ॥"},
{"c": "7.8", "n": "33", "i": 33472, "v": "क्षिप्रहस्तश्च बलवान्दृढधन्वारिमर्दनः । न यस्य जीविताकाङ्क्षी विषयं प्राप्य जीवति ॥"},
{"c": "7.8", "n": "34", "i": 33473, "v": "यं द्वौ न जहतः शब्दौ जीवमानं कदाचन । ब्राह्मश्च वेदकामानां ज्याघोषश्च धनुर्भृताम् ॥"},
{"c": "7.8", "n": "35", "i": 33474, "v": "नाहं मृष्ये हतं द्रोणं सिंहद्विरदविक्रमम् । कथं संजय दुर्धर्षमनाधृष्ययशोबलम् ॥"},
{"c": "7.8", "n": "36", "i": 33475, "v": "केऽरक्षन्दक्षिणं चक्रं सव्यं के च महात्मनः । पुरस्तात्के च वीरस्य युध्यमानस्य संयुगे ॥"},
{"c": "7.8", "n": "37", "i": 33476, "v": "के च तत्र तनुं त्यक्त्वा प्रतीपं मृत्युमाव्रजन् । द्रोणस्य समरे वीराः केऽकुर्वन्त परां धृतिम् ॥"},
{"c": "7.8", "n": "38", "i": 33477, "v": "एतदार्येण कर्तव्यं कृच्छ्रास्वापत्सु संजय । पराक्रमेद्यथाशक्त्या तच्च तस्मिन्प्रतिष्ठितम् ॥"},
{"c": "7.8", "n": "39", "i": 33478, "v": "मुह्यते मे मनस्तात कथा तावन्निवर्त्यताम् । भूयस्तु लब्धसंज्ञस्त्वा परिप्रक्ष्यामि संजय ॥"},
{"c": "7.9", "t": "वैशंपायन उवाच ।"},
{"c": "7.9", "n": "1", "i": 33479, "v": "एवं पृष्ट्वा सूतपुत्रं हृच्छोकेनार्दितो भृशम् । जये निराशः पुत्राणां धृतराष्ट्रोऽपतत्क्षितौ ॥"},
{"c": "7.9", "n": "2", "i": 33480, "v": "तं विसंज्ञं निपतितं सिषिचुः परिचारकाः । जलेनात्यर्थशीतेन वीजन्तः पुण्यगन्धिना ॥"},
{"c": "7.9", "n": "3", "i": 33481, "v": "पतितं चैनमाज्ञाय समन्ताद्भरतस्त्रियः । परिवव्रुर्महाराजमस्पृशंश्चैव पाणिभिः ॥"},
{"c": "7.9", "n": "4", "i": 33482, "v": "उत्थाप्य चैनं शनकै राजानं पृथिवीतलात् । आसनं प्रापयामासुर्बाष्पकण्ठ्यो वराङ्गनाः ॥"},
{"c": "7.9", "n": "5", "i": 33483, "v": "आसनं प्राप्य राजा तु मूर्छयाभिपरिप्लुतः । निश्चेष्टोऽतिष्ठत तदा वीज्यमानः समन्ततः ॥"},
{"c": "7.9", "n": "6", "i": 33484, "v": "स लब्ध्वा शनकैः संज्ञां वेपमानो महीपतिः । पुनर्गावल्गणिं सूतं पर्यपृच्छद्यथातथम् ॥"},
{"c": "7.9", "n": "7", "i": 33485, "v": "यत्तदुद्यन्निवादित्यो ज्योतिषा प्रणुदंस्तमः । आयादजातशत्रुर्वै कस्तं द्रोणादवारयत् ॥"},
{"c": "7.9", "n": "8", "i": 33486, "v": "प्रभिन्नमिव मातङ्गं तथा क्रुद्धं तरस्विनम् । आसक्तमनसं दीप्तं प्रतिद्विरदघातिनम् । वाशितासंगमे यद्वदजय्यं प्रतियूथपैः ॥"},
{"c": "7.9", "n": "9", "i": 33487, "v": "अति चान्यान्रणे योधान्वीरः पुरुषसत्तमः । यो ह्येको हि महाबाहुर्निर्दहेद्घोरचक्षुषा । कृत्स्नं दुर्योधनबलं धृतिमान्सत्यसंगरः ॥"},
{"c": "7.9", "n": "10", "i": 33488, "v": "चक्षुर्हणं जये सक्तमिष्वासवररक्षितम् । दान्तं बहुमतं लोके के शूराः पर्यवारयन् ॥"},
{"c": "7.9", "n": "11", "i": 33489, "v": "के दुष्प्रधर्षं राजानमिष्वासवरमच्युतम् । समासेदुर्नरव्याघ्रं कौन्तेयं तत्र मामकाः ॥"},
{"c": "7.9", "n": "12", "i": 33490, "v": "तरसैवाभिपत्याथ यो वै द्रोणमुपाद्रवत् । तं भीमसेनमायान्तं के शूराः पर्यवारयन् ॥"},
{"c": "7.9", "n": "13", "i": 33491, "v": "यदायाज्जलदप्रख्यो रथः परमवीर्यवान् । पर्जन्य इव बीभत्सुस्तुमुलामशनिं सृजन् ॥"},
{"c": "7.9", "n": "14", "i": 33492, "v": "ववर्ष शरवर्षाणि वर्षाणि मघवानिव । इषुसंबाधमाकाशं कुर्वन्कपिवरध्वजः । अवस्फूर्जन्दिशः सर्वास्तलनेमिस्वनेन च ॥"},
{"c": "7.9", "n": "15", "i": 33493, "v": "चापविद्युत्प्रभो घोरो रथगुल्मबलाहकः । रथनेमिघोषस्तनितः शरशब्दातिबन्धुरः ॥"},
{"c": "7.9", "n": "16", "i": 33494, "v": "रोषनिर्जितजीमूतो मनोऽभिप्रायशीघ्रगः । मर्मातिगो बाणधारस्तुमुलः शोणितोदकः ॥"},
{"c": "7.9", "n": "17", "i": 33495, "v": "संप्लावयन्महीं सर्वां मानवैरास्तरंस्तदा । गदानिष्टनितो रौद्रो दुर्योधनकृतोद्यमः ॥"},
{"c": "7.9", "n": "18", "i": 33496, "v": "युद्धेऽभ्यषिञ्चद्विजयो गार्ध्रपत्रैः शिलाशितैः । गाण्डीवं धारयन्धीमान्कीदृशं वो मनस्तदा ॥"},
{"c": "7.9", "n": "19", "i": 33497, "v": "कच्चिद्गाण्डीवशब्देन न प्रणश्यत वै बलम् । यद्वः स भैरवं कुर्वन्नर्जुनो भृशमभ्यगात् ॥"},
{"c": "7.9", "n": "20", "i": 33498, "v": "कच्चिन्नापानुदद्द्रोणादिषुभिर्वो धनंजयः । वातो मेघानिवाविध्यन्प्रवाञ्शरवनानिलः । को हि गाण्डीवधन्वानं नरः सोढुं रणेऽर्हति ॥"},
{"c": "7.9", "n": "21", "i": 33499, "v": "यत्सेनाः समकम्पन्त यद्वीरानस्पृशद्भयम् । के तत्र नाजहुर्द्रोणं के क्षुद्राः प्राद्रवन्भयात् ॥"},
{"c": "7.9", "n": "22", "i": 33500, "v": "के वा तत्र तनूस्त्यक्त्वा प्रतीपं मृत्युमाव्रजन् । अमानुषाणां जेतारं युद्धेष्वपि धनंजयम् ॥"},
{"c": "7.9", "n": "23", "i": 33501, "v": "न च वेगं सिताश्वस्य विशक्ष्यन्तीह मामकाः । गाण्डीवस्य च निर्घोषं प्रावृड्जलदनिस्वनम् ॥"},
{"c": "7.9", "n": "24", "i": 33502, "v": "विष्वक्सेनो यस्य यन्ता योद्धा चैव धनंजयः । अशक्यः स रथो जेतुं मन्ये देवासुरैरपि ॥"},
{"c": "7.9", "n": "25", "i": 33503, "v": "सुकुमारो युवा शूरो दर्शनीयश्च पाण्डवः । मेधावी निपुणो धीमान्युधि सत्यपराक्रमः ॥"},
{"c": "7.9", "n": "26", "i": 33504, "v": "आरावं विपुलं कुर्वन्व्यथयन्सर्वकौरवान् । यदायान्नकुलो धीमान्के शूराः पर्यवारयन् ॥"},
{"c": "7.9", "n": "27", "i": 33505, "v": "आशीविष इव क्रुद्धः सहदेवो यदाभ्ययात् । शत्रूणां कदनं कुर्वञ्जेतासौ दुर्जयो युधि ॥"},
{"c": "7.9", "n": "28", "i": 33506, "v": "आर्यव्रतममोघेषुं ह्रीमन्तमपराजितम् । द्रोणायाभिमुखं यान्तं के शूराः पर्यवारयन् ॥"},
{"c": "7.9", "n": "29", "i": 33507, "v": "यः स सौवीरराजस्य प्रमथ्य महतीं चमूम् । आदत्त महिषीं भोज्यां काम्यां सर्वाङ्गशोभनाम् ॥"},
{"c": "7.9", "n": "30", "i": 33508, "v": "सत्यं धृतिश्च शौर्यं च ब्रह्मचर्यं च केवलम् । सर्वाणि युयुधानेऽस्मिन्नित्यानि पुरुषर्षभे ॥"},
{"c": "7.9", "n": "31", "i": 33509, "v": "बलिनं सत्यकर्माणमदीनमपराजितम् । वासुदेवसमं युद्धे वासुदेवादनन्तरम् ॥"},
{"c": "7.9", "n": "32", "i": 33510, "v": "युक्तं धनंजयप्रेष्ये शूरमाचार्यकर्मणि । पार्थेन सममस्त्रेषु कस्तं द्रोणादवारयत् ॥"},
{"c": "7.9", "n": "33", "i": 33511, "v": "वृष्णीनां प्रवरं वीरं शूरं सर्वधनुष्मताम् । रामेण सममस्त्रेषु यशसा विक्रमेण च ॥"},
{"c": "7.9", "n": "34", "i": 33512, "v": "सत्यं धृतिर्दमः शौर्यं ब्रह्मचर्यमनुत्तमम् । सात्वते तानि सर्वाणि त्रैलोक्यमिव केशवे ॥"},
{"c": "7.9", "n": "35", "i": 33513, "v": "तमेवंगुणसंपन्नं दुर्वारमपि दैवतैः । समासाद्य महेष्वासं के वीराः पर्यवारयन् ॥"},
{"c": "7.9", "n": "36", "i": 33514, "v": "पाञ्चालेषूत्तमं शूरमुत्तमाभिजनप्रियम् । नित्यमुत्तमकर्माणमुत्तमौजसमाहवे ॥"},
{"c": "7.9", "n": "37", "i": 33515, "v": "युक्तं धनंजयहिते ममानर्थाय चोत्तमम् । यमवैश्रवणादित्यमहेन्द्रवरुणोपमम् ॥"},
{"c": "7.9", "n": "38", "i": 33516, "v": "महारथसमाख्यातं द्रोणायोद्यन्तमाहवे । त्यजन्तं तुमुले प्राणान्के शूराः पर्यवारयन् ॥"},
{"c": "7.9", "n": "39", "i": 33517, "v": "एकोऽपसृत्य चेदिभ्यः पाण्डवान्यः समाश्रितः । धृष्टकेतुं तमायान्तं द्रोणात्कः समवारयत् ॥"},
{"c": "7.9", "n": "40", "i": 33518, "v": "योऽवधीत्केतुमाञ्शूरो राजपुत्रं सुदर्शनम् । अपरान्तगिरिद्वारे कस्तं द्रोणादवारयत् ॥"},
{"c": "7.9", "n": "41", "i": 33519, "v": "स्त्रीपूर्वो यो नरव्याघ्रो यः स वेद गुणागुणान् । शिखण्डिनं याज्ञसेनिमम्लानमनसं युधि ॥"},
{"c": "7.9", "n": "42", "i": 33520, "v": "देवव्रतस्य समरे हेतुं मृत्योर्महात्मनः । द्रोणायाभिमुखं यान्तं के वीराः पर्यवारयन् ॥"},
{"c": "7.9", "n": "43", "i": 33521, "v": "यस्मिन्नभ्यधिका वीरे गुणाः सर्वे धनंजयात् । यस्मिन्नस्त्राणि सत्यं च ब्रह्मचर्यं च नित्यदा ॥"},
{"c": "7.9", "n": "44", "i": 33522, "v": "वासुदेवसमं वीर्ये धनंजयसमं बले । तेजसादित्यसदृशं बृहस्पतिसमं मतौ ॥"},
{"c": "7.9", "n": "45", "i": 33523, "v": "अभिमन्युं महात्मानं व्यात्ताननमिवान्तकम् । द्रोणायाभिमुखं यान्तं के वीराः पर्यवारयन् ॥"},
{"c": "7.9", "n": "46", "i": 33524, "v": "तरुणस्त्वरुणप्रख्यः सौभद्रः परवीरहा । यदाभ्याद्रवत द्रोणं तदासीद्वो मनः कथम् ॥"},
{"c": "7.9", "n": "47", "i": 33525, "v": "द्रौपदेया नरव्याघ्राः समुद्रमिव सिन्धवः । यद्द्रोणमाद्रवन्संख्ये के वीरास्तानवारयन् ॥"},
{"c": "7.9", "n": "48", "i": 33526, "v": "ये ते द्वादशवर्षाणि क्रीडामुत्सृज्य बालकाः । अस्त्रार्थमवसन्भीष्मे बिभ्रतो व्रतमुत्तमम् ॥"},
{"c": "7.9", "n": "49", "i": 33527, "v": "क्षत्रंजयः क्षत्रदेवः क्षत्रधर्मा च मानिनः । धृष्टद्युम्नात्मजा वीराः के तान्द्रोणादवारयन् ॥"},
{"c": "7.9", "n": "50", "i": 33528, "v": "शताद्विशिष्टं यं युद्धे समपश्यन्त वृष्णयः । चेकितानं महेष्वासं कस्तं द्रोणादवारयत् ॥"},
{"c": "7.9", "n": "51", "i": 33529, "v": "वार्धक्षेमिः कलिङ्गानां यः कन्यामाहरद्युधि । अनाधृष्टिरदीनात्मा कस्तं द्रोणादवारयत् ॥"},
{"c": "7.9", "n": "52", "i": 33530, "v": "भ्रातरः पञ्च कैकेया धार्मिकाः सत्यविक्रमाः । इन्द्रगोपकवर्णाश्च रक्तवर्मायुधध्वजाः ॥"},
{"c": "7.9", "n": "53", "i": 33531, "v": "मातृष्वसुः सुता वीराः पाण्डवानां जयार्थिनः । तान्द्रोणं हन्तुमायातान्के वीराः पर्यवारयन् ॥"},
{"c": "7.9", "n": "54", "i": 33532, "v": "यं योधयन्तो राजानो नाजयन्वारणावते । षण्मासानभिसंरब्धा जिघांसन्तो युधां पतिम् ॥"},
{"c": "7.9", "n": "55", "i": 33533, "v": "धनुष्मतां वरं शूरं सत्यसंधं महाबलम् । द्रोणात्कस्तं नरव्याघ्रं युयुत्सुं प्रत्यवारयत् ॥"},
{"c": "7.9", "n": "56", "i": 33534, "v": "यः पुत्रं काशिराजस्य वाराणस्यां महारथम् । समरे स्त्रीषु गृध्यन्तं भल्लेनापहरद्रथात् ॥"},
{"c": "7.9", "n": "57", "i": 33535, "v": "धृष्टद्युम्नं महेष्वासं पार्थानां मन्त्रधारिणम् । युक्तं दुर्योधनानर्थे सृष्टं द्रोणवधाय च ॥"},
{"c": "7.9", "n": "58", "i": 33536, "v": "निर्दहन्तं रणे योधान्दारयन्तं च सर्वशः । द्रोणायाभिमुखं यान्तं के वीराः पर्यवारयन् ॥"},
{"c": "7.9", "n": "59", "i": 33537, "v": "उत्सङ्ग इव संवृद्धं द्रुपदस्यास्त्रवित्तमम् । शैखण्डिनं क्षत्रदेवं के तं द्रोणादवारयन् ॥"},
{"c": "7.9", "n": "60", "i": 33538, "v": "य इमां पृथिवीं कृत्स्नां चर्मवत्समवेष्टयत् । महता रथवंशेन मुख्यारिघ्नो महारथः ॥"},
{"c": "7.9", "n": "61", "i": 33539, "v": "दशाश्वमेधानाजह्रे स्वन्नपानाप्तदक्षिणान् । निरर्गलान्सर्वमेधान्पुत्रवत्पालयन्प्रजाः ॥"},
{"c": "7.9", "n": "62", "i": 33540, "v": "पिबन्त्यो दक्षिणां यस्य गङ्गास्रोतः समापिबन् । तावतीर्गा ददौ वीर उशीनरसुतोऽध्वरे ॥"},
{"c": "7.9", "n": "63", "i": 33541, "v": "न पूर्वे नापरे चक्रुरिदं केचन मानवाः । इति संचुक्रुशुर्देवाः कृते कर्मणि दुष्करे ॥"},
{"c": "7.9", "n": "64", "i": 33542, "v": "पश्यामस्त्रिषु लोकेषु न तं संस्थास्नुचारिषु । जातं वापि जनिष्यं वा द्वितीयं वापि संप्रति ॥"},
{"c": "7.9", "n": "65", "i": 33543, "v": "अन्यमौशीनराच्छैब्याद्धुरो वोढारमित्युत । गतिं यस्य न यास्यन्ति मानुषा लोकवासिनः ॥"},
{"c": "7.9", "n": "66", "i": 33544, "v": "तस्य नप्तारमायान्तं शैब्यं कः समवारयत् । द्रोणायाभिमुखं यान्तं व्यात्ताननमिवान्तकम् ॥"},
{"c": "7.9", "n": "67", "i": 33545, "v": "विराटस्य रथानीकं मत्स्यस्यामित्रघातिनः । प्रेप्सन्तं समरे द्रोणं के वीराः पर्यवारयन् ॥"},
{"c": "7.9", "n": "68", "i": 33546, "v": "सद्यो वृकोदराज्जातो महाबलपराक्रमः । मायावी राक्षसो घोरो यस्मान्मम महद्भयम् ॥"},
{"c": "7.9", "n": "69", "i": 33547, "v": "पार्थानां जयकामं तं पुत्राणां मम कण्टकम् । घटोत्कचं महाबाहुं कस्तं द्रोणादवारयत् ॥"},
{"c": "7.9", "n": "70", "i": 33548, "v": "एते चान्ये च बहवो येषामर्थाय संजय । त्यक्तारः संयुगे प्राणान्किं तेषामजितं युधि ॥"},
{"c": "7.9", "n": "71", "i": 33549, "v": "येषां च पुरुषव्याघ्रः शार्ङ्गधन्वा व्यपाश्रयः । हितार्थी चापि पार्थानां कथं तेषां पराजयः ॥"},
{"c": "7.9", "n": "72", "i": 33550, "v": "लोकानां गुरुरत्यन्तं लोकनाथः सनातनः । नारायणो रणे नाथो दिव्यो दिव्यात्मवान्प्रभुः ॥"},
{"c": "7.9", "n": "73", "i": 33551, "v": "यस्य दिव्यानि कर्माणि प्रवदन्ति मनीषिणः । तान्यहं कीर्तयिष्यामि भक्त्या स्थैर्यार्थमात्मनः ॥"},
{"c": "7.10", "t": "धृतराष्ट्र उवाच ।"},
{"c": "7.10", "n": "1", "i": 33552, "v": "शृणु दिव्यानि कर्माणि वासुदेवस्य संजय । कृतवान्यानि गोविन्दो यथा नान्यः पुमान्क्वचित् ॥"},
{"c": "7.10", "n": "2", "i": 33553, "v": "संवर्धता गोपकुले बालेनैव महात्मना । विख्यापितं बलं बाह्वोस्त्रिषु लोकेषु संजय ॥"},
{"c": "7.10", "n": "3", "i": 33554, "v": "उच्चैःश्रवस्तुल्यबलं वायुवेगसमं जवे । जघान हयराजं यो यमुनावनवासिनम् ॥"},
{"c": "7.10", "n": "4", "i": 33555, "v": "दानवं घोरकर्माणं गवां मृत्युमिवोत्थितम् । वृषरूपधरं बाल्ये भुजाभ्यां निजघान ह ॥"},
{"c": "7.10", "n": "5", "i": 33556, "v": "प्रलम्बं नरकं जम्भं पीठं चापि महासुरम् । मुरुं चाचलसंकाशमवधीत्पुष्करेक्षणः ॥"},
{"c": "7.10", "n": "6", "i": 33557, "v": "तथा कंसो महातेजा जरासंधेन पालितः । विक्रमेणैव कृष्णेन सगणः शातितो रणे ॥"},
{"c": "7.10", "n": "7", "i": 33558, "v": "सुनामा नाम विक्रान्तः समग्राक्षौहिणीपतिः । भोजराजस्य मध्यस्थो भ्राता कंसस्य वीर्यवान् ॥"},
{"c": "7.10", "n": "8", "i": 33559, "v": "बलदेवद्वितीयेन कृष्णेनामित्रघातिना । तरस्वी समरे दग्धः ससैन्यः शूरसेनराट् ॥"},
{"c": "7.10", "n": "9", "i": 33560, "v": "दुर्वासा नाम विप्रर्षिस्तथा परमकोपनः । आराधितः सदारेण स चास्मै प्रददौ वरान् ॥"},
{"c": "7.10", "n": "10", "i": 33561, "v": "तथा गान्धारराजस्य सुतां वीरः स्वयंवरे । निर्जित्य पृथिवीपालानवहत्पुष्करेक्षणः ॥"},
{"c": "7.10", "n": "11", "i": 33562, "v": "अमृष्यमाणा राजानो यस्य जात्या हया इव । रथे वैवाहिके युक्ताः प्रतोदेन कृतव्रणाः ॥"},
{"c": "7.10", "n": "12", "i": 33563, "v": "जरासंधं महाबाहुमुपायेन जनार्दनः । परेण घातयामास पृथगक्षौहिणीपतिम् ॥"},
{"c": "7.10", "n": "13", "i": 33564, "v": "चेदिराजं च विक्रान्तं राजसेनापतिं बली । अर्घे विवदमानं च जघान पशुवत्तदा ॥"},
{"c": "7.10", "n": "14", "i": 33565, "v": "सौभं दैत्यपुरं स्वस्थं शाल्वगुप्तं दुरासदम् । समुद्रकुक्षौ विक्रम्य पातयामास माधवः ॥"},
{"c": "7.10", "n": "15", "i": 33566, "v": "अङ्गान्वङ्गान्कलिङ्गांश्च मागधान्काशिकोसलान् । वत्सगर्गकरूषांश्च पुण्ड्रांश्चाप्यजयद्रणे ॥"},
{"c": "7.10", "n": "16", "i": 33567, "v": "आवन्त्यान्दाक्षिणात्यांश्च पार्वतीयान्दशेरकान् । काश्मीरकानौरसकान्पिशाचांश्च समन्दरान् ॥"},
{"c": "7.10", "n": "17", "i": 33568, "v": "काम्बोजान्वाटधानांश्च चोलान्पाण्ड्यांश्च संजय । त्रिगर्तान्मालवांश्चैव दरदांश्च सुदुर्जयान् ॥"},
{"c": "7.10", "n": "18", "i": 33569, "v": "नानादिग्भ्यश्च संप्राप्तान्व्रातानश्वशकान्प्रति । जितवान्पुण्डरीकाक्षो यवनांश्च सहानुगान् ॥"},
{"c": "7.10", "n": "19", "i": 33570, "v": "प्रविश्य मकरावासं यादोभिरभिसंवृतम् । जिगाय वरुणं युद्धे सलिलान्तर्गतं पुरा ॥"},
{"c": "7.10", "n": "20", "i": 33571, "v": "युधि पञ्चजनं हत्वा पातालतलवासिनम् । पाञ्चजन्यं हृषीकेशो दिव्यं शङ्खमवाप्तवान् ॥"},
{"c": "7.10", "n": "21", "i": 33572, "v": "खाण्डवे पार्थसहितस्तोषयित्वा हुताशनम् । आग्नेयमस्त्रं दुर्धर्षं चक्रं लेभे महाबलः ॥"},
{"c": "7.10", "n": "22", "i": 33573, "v": "वैनतेयं समारुह्य त्रासयित्वामरावतीम् । महेन्द्रभवनाद्वीरः पारिजातमुपानयत् ॥"},
{"c": "7.10", "n": "23", "i": 33574, "v": "तच्च मर्षितवाञ्शक्रो जानंस्तस्य पराक्रमम् । राज्ञां चाप्यजितं कंचित्कृष्णेनेह न शुश्रुम ॥"},
{"c": "7.10", "n": "24", "i": 33575, "v": "यच्च तन्महदाश्चर्यं सभायां मम संजय । कृतवान्पुण्डरीकाक्षः कस्तदन्य इहार्हति ॥"},
{"c": "7.10", "n": "25", "i": 33576, "v": "यच्च भक्त्या प्रपन्नोऽहमद्राक्षं कृष्णमीश्वरम् । तन्मे सुविदितं सर्वं प्रत्यक्षमिव चागमत् ॥"},
{"c": "7.10", "n": "26", "i": 33577, "v": "नान्तो विक्रमयुक्तस्य बुद्ध्या युक्तस्य वा पुनः । कर्मणः शक्यते गन्तुं हृषीकेशस्य संजय ॥"},
{"c": "7.10", "n": "27", "i": 33578, "v": "तथा गदश्च साम्बश्च प्रद्युम्नोऽथ विदूरथः । आगावहोऽनिरुद्धश्च चारुदेष्णश्च सारणः ॥"},
{"c": "7.10", "n": "28", "i": 33579, "v": "उल्मुको निशठश्चैव झल्ली बभ्रुश्च वीर्यवान् । पृथुश्च विपृथुश्चैव समीकोऽथारिमेजयः ॥"},
{"c": "7.10", "n": "29", "i": 33580, "v": "एते वै बलवन्तश्च वृष्णिवीराः प्रहारिणः । कथंचित्पाण्डवानीकं श्रयेयुः समरे स्थिताः ॥"},
{"c": "7.10", "n": "30", "i": 33581, "v": "आहूता वृष्णिवीरेण केशवेन महात्मना । ततः संशयितं सर्वं भवेदिति मतिर्मम ॥"},
{"c": "7.10", "n": "31", "i": 33582, "v": "नागायुतबलो वीरः कैलासशिखरोपमः । वनमाली हली रामस्तत्र यत्र जनार्दनः ॥"},
{"c": "7.10", "n": "32", "i": 33583, "v": "यमाहुः सर्वपितरं वासुदेवं द्विजातयः । अपि वा ह्येष पाण्डूनां योत्स्यतेऽर्थाय संजय ॥"},
{"c": "7.10", "n": "33", "i": 33584, "v": "स यदा तात संनह्येत्पाण्डवार्थाय केशवः । न तदा प्रत्यनीकेषु भविता तस्य कश्चन ॥"},
{"c": "7.10", "n": "34", "i": 33585, "v": "यदि स्म कुरवः सर्वे जयेयुः सर्वपाण्डवान् । वार्ष्णेयोऽर्थाय तेषां वै गृह्णीयाच्छस्त्रमुत्तमम् ॥"},
{"c": "7.10", "n": "35", "i": 33586, "v": "ततः सर्वान्नरव्याघ्रो हत्वा नरपतीन्रणे । कौरवांश्च महाबाहुः कुन्त्यै दद्यात्स मेदिनीम् ॥"},
{"c": "7.10", "n": "36", "i": 33587, "v": "यस्य यन्ता हृषीकेशो योद्धा यस्य धनंजयः । रथस्य तस्य कः संख्ये प्रत्यनीको भवेद्रथः ॥"},
{"c": "7.10", "n": "37", "i": 33588, "v": "न केनचिदुपायेन कुरूणां दृश्यते जयः । तस्मान्मे सर्वमाचक्ष्व यथा युद्धमवर्तत ॥"},
{"c": "7.10", "n": "38", "i": 33589, "v": "अर्जुनः केशवस्यात्मा कृष्णोऽप्यात्मा किरीटिनः । अर्जुने विजयो नित्यं कृष्णे कीर्तिश्च शाश्वती ॥"},
{"c": "7.10", "n": "39", "i": 33590, "v": "प्राधान्येन हि भूयिष्ठममेयाः केशवे गुणाः । मोहाद्दुर्योधनः कृष्णं यन्न वेत्तीह माधवम् ॥"},
{"c": "7.10", "n": "40", "i": 33591, "v": "मोहितो दैवयोगेन मृत्युपाशपुरस्कृतः । न वेद कृष्णं दाशार्हमर्जुनं चैव पाण्डवम् ॥"},
{"c": "7.10", "n": "41", "i": 33592, "v": "पूर्वदेवौ महात्मानौ नरनारायणावुभौ । एकात्मानौ द्विधाभूतौ दृश्येते मानवैर्भुवि ॥"},
{"c": "7.10", "n": "42", "i": 33593, "v": "मनसापि हि दुर्धर्षौ सेनामेतां यशस्विनौ । नाशयेतामिहेच्छन्तौ मानुषत्वात्तु नेच्छतः ॥"},
{"c": "7.10", "n": "43", "i": 33594, "v": "युगस्येव विपर्यासो लोकानामिव मोहनम् । भीष्मस्य च वधस्तात द्रोणस्य च महात्मनः ॥"},
{"c": "7.10", "n": "44", "i": 33595, "v": "न ह्येव ब्रह्मचर्येण न वेदाध्ययनेन च । न क्रियाभिर्न शस्त्रेण मृत्योः कश्चिद्विमुच्यते ॥"},
{"c": "7.10", "n": "45", "i": 33596, "v": "लोकसंभावितौ वीरौ कृतास्त्रौ युद्धदुर्मदौ । भीष्मद्रोणौ हतौ श्रुत्वा किं नु जीवामि संजय ॥"},
{"c": "7.10", "n": "46", "i": 33597, "v": "यां तां श्रियमसूयामः पुरा यातां युधिष्ठिरे । अद्य तामनुजानीमो भीष्मद्रोणवधेन च ॥"},
{"c": "7.10", "n": "47", "i": 33598, "v": "तथा च मत्कृते प्राप्तः कुरूणामेष संक्षयः । पक्वानां हि वधे सूत वज्रायन्ते तृणान्यपि ॥"},
{"c": "7.10", "n": "48", "i": 33599, "v": "अनन्यमिदमैश्वर्यं लोके प्राप्तो युधिष्ठिरः । यस्य कोपान्महेष्वासौ भीष्मद्रोणौ निपातितौ ॥"},
{"c": "7.10", "n": "49", "i": 33600, "v": "प्राप्तः प्रकृतितो धर्मो नाधर्मो मानवान्प्रति । क्रूरः सर्वविनाशाय कालः समतिवर्तते ॥"},
{"c": "7.10", "n": "50", "i": 33601, "v": "अन्यथा चिन्तिता ह्यर्था नरैस्तात मनस्विभिः । अन्यथैव हि गच्छन्ति दैवादिति मतिर्मम ॥"},
{"c": "7.10", "n": "51", "i": 33602, "v": "तस्मादपरिहार्येऽर्थे संप्राप्ते कृच्छ्र उत्तमे । अपारणीये दुश्चिन्त्ये यथाभूतं प्रचक्ष्व मे ॥"},
{"c": "7.11", "t": "संजय उवाच ।"},
{"c": "7.11", "n": "1", "i": 33603, "v": "हन्त ते वर्णयिष्यामि सर्वं प्रत्यक्षदर्शिवान् । यथा स न्यपतद्द्रोणः सादितः पाण्डुसृञ्जयैः ॥"},
{"c": "7.11", "n": "2", "i": 33604, "v": "सेनापतित्वं संप्राप्य भारद्वाजो महारथः । मध्ये सर्वस्य सैन्यस्य पुत्रं ते वाक्यमब्रवीत् ॥"},
{"c": "7.11", "n": "3", "i": 33605, "v": "यत्कौरवाणामृषभादापगेयादनन्तरम् । सेनापत्येन मां राजन्नद्य सत्कृतवानसि ॥"},
{"c": "7.11", "n": "4", "i": 33606, "v": "सदृशं कर्मणस्तस्य फलं प्राप्नुहि पार्थिव । करोमि कामं कं तेऽद्य प्रवृणीष्व यमिच्छसि ॥"},
{"c": "7.11", "n": "5", "i": 33607, "v": "ततो दुर्योधनश्चिन्त्य कर्णदुःशासनादिभिः । तमथोवाच दुर्धर्षमाचार्यं जयतां वरम् ॥"},
{"c": "7.11", "n": "6", "i": 33608, "v": "ददासि चेद्वरं मह्यं जीवग्राहं युधिष्ठिरम् । गृहीत्वा रथिनां श्रेष्ठं मत्समीपमिहानय ॥"},
{"c": "7.11", "n": "7", "i": 33609, "v": "ततः कुरूणामाचार्यः श्रुत्वा पुत्रस्य ते वचः । सेनां प्रहर्षयन्सर्वामिदं वचनमब्रवीत् ॥"},
{"c": "7.11", "n": "8", "i": 33610, "v": "धन्यः कुन्तीसुतो राजा यस्य ग्रहणमिच्छसि । न वधार्थं सुदुर्धर्ष वरमद्य प्रयाचसि ॥"},
{"c": "7.11", "n": "9", "i": 33611, "v": "किमर्थं च नरव्याघ्र न वधं तस्य काङ्क्षसि । नाशंससि क्रियामेतां मत्तो दुर्योधन ध्रुवम् ॥"},
{"c": "7.11", "n": "10", "i": 33612, "v": "आहोस्विद्धर्मपुत्रस्य द्वेष्टा तस्य न विद्यते । यदिच्छसि त्वं जीवन्तं कुलं रक्षसि चात्मनि ॥"},
{"c": "7.11", "n": "11", "i": 33613, "v": "अथ वा भरतश्रेष्ठ निर्जित्य युधि पाण्डवान् । राज्यांशं प्रतिदत्त्वा च सौभ्रात्रं कर्तुमिच्छसि ॥"},
{"c": "7.11", "n": "12", "i": 33614, "v": "धन्यः कुन्तीसुतो राजा सुजाता चास्य धीमतः । अजातशत्रुता सत्या तस्य यत्स्निह्यते भवान् ॥"},
{"c": "7.11", "n": "13", "i": 33615, "v": "द्रोणेन त्वेवमुक्तस्य तव पुत्रस्य भारत । सहसा निःसृतो भावो योऽस्य नित्यं प्रवर्तते ॥"},
{"c": "7.11", "n": "14", "i": 33616, "v": "नाकारो गूहितुं शक्यो बृहस्पतिसमैरपि । तस्मात्तव सुतो राजन्प्रहृष्टो वाक्यमब्रवीत् ॥"},
{"c": "7.11", "n": "15", "i": 33617, "v": "वधे कुन्तीसुतस्याजौ नाचार्य विजयो मम । हते युधिष्ठिरे पार्थो हन्यात्सर्वान्हि नो ध्रुवम् ॥"},
{"c": "7.11", "n": "16", "i": 33618, "v": "न च शक्यो रणे सर्वैर्निहन्तुममरैरपि । य एव चैषां शेषः स्यात्स एवास्मान्न शेषयेत् ॥"},
{"c": "7.11", "n": "17", "i": 33619, "v": "सत्यप्रतिज्ञे त्वानीते पुनर्द्यूतेन निर्जिते । पुनर्यास्यन्त्यरण्याय कौन्तेयास्तमनुव्रताः ॥"},
{"c": "7.11", "n": "18", "i": 33620, "v": "सोऽयं मम जयो व्यक्तं दीर्घकालं भविष्यति । अतो न वधमिच्छामि धर्मराजस्य कर्हिचित् ॥"},
{"c": "7.11", "n": "19", "i": 33621, "v": "तस्य जिह्ममभिप्रायं ज्ञात्वा द्रोणोऽर्थतत्त्ववित् । तं वरं सान्तरं तस्मै ददौ संचिन्त्य बुद्धिमान् ॥"},
{"c": "7.11", "t": "द्रोण उवाच ।"},
{"c": "7.11", "n": "20", "i": 33622, "v": "न चेद्युधिष्ठिरं वीर पालयेदर्जुनो युधि । मन्यस्व पाण्डवं ज्येष्ठमानीतं वशमात्मनः ॥"},
{"c": "7.11", "n": "21", "i": 33623, "v": "न हि पार्थो रणे शक्यः सेन्द्रैर्देवासुरैरपि । प्रत्युद्यातुमतस्तात नैतदामर्षयाम्यहम् ॥"},
{"c": "7.11", "n": "22", "i": 33624, "v": "असंशयं स शिष्यो मे मत्पूर्वश्चास्त्रकर्मणि । तरुणः कीर्तियुक्तश्च एकायनगतश्च सः ॥"},
{"c": "7.11", "n": "23", "i": 33625, "v": "अस्त्राणीन्द्राच्च रुद्राच्च भूयांसि समवाप्तवान् । अमर्षितश्च ते राजंस्तेन नामर्षयाम्यहम् ॥"},
{"c": "7.11", "n": "24", "i": 33626, "v": "स चापक्रम्यतां युद्धाद्येनोपायेन शक्यते । अपनीते ततः पार्थे धर्मराजो जितस्त्वया ॥"},
{"c": "7.11", "n": "25", "i": 33627, "v": "ग्रहणं चेज्जयं तस्य मन्यसे पुरुषर्षभ । एतेन चाभ्युपायेन ध्रुवं ग्रहणमेष्यति ॥"},
{"c": "7.11", "n": "26", "i": 33628, "v": "अहं गृहीत्वा राजानं सत्यधर्मपरायणम् । आनयिष्यामि ते राजन्वशमद्य न संशयः ॥"},
{"c": "7.11", "n": "27", "i": 33629, "v": "यदि स्थास्यति संग्रामे मुहूर्तमपि मेऽग्रतः । अपनीते नरव्याघ्रे कुन्तीपुत्रे धनंजये ॥"},
{"c": "7.11", "n": "28", "i": 33630, "v": "फल्गुनस्य समक्षं तु न हि पार्थो युधिष्ठिरः । ग्रहीतुं समरे शक्यः सेन्द्रैरपि सुरासुरैः ॥"},
{"c": "7.11", "t": "संजय उवाच ।"},
{"c": "7.11", "n": "29", "i": 33631, "v": "सान्तरं तु प्रतिज्ञाते राज्ञो द्रोणेन निग्रहे । गृहीतं तममन्यन्त तव पुत्राः सुबालिशाः ॥"},
{"c": "7.11", "n": "30", "i": 33632, "v": "पाण्डवेषु हि सापेक्षं द्रोणं जानाति ते सुतः । ततः प्रतिज्ञास्थैर्यार्थं स मन्त्रो बहुलीकृतः ॥"},
{"c": "7.11", "n": "31", "i": 33633, "v": "ततो दुर्योधनेनापि ग्रहणं पाण्डवस्य तत् । सैन्यस्थानेषु सर्वेषु व्याघोषितमरिंदम ॥"},
{"c": "7.12", "t": "संजय उवाच ।"},
{"c": "7.12", "n": "1", "i": 33634, "v": "ततस्ते सैनिकाः श्रुत्वा तं युधिष्ठिरनिग्रहम् । सिंहनादरवांश्चक्रुर्बाणशङ्खरवैः सह ॥"},
{"c": "7.12", "n": "2", "i": 33635, "v": "तत्तु सर्वं यथा वृत्तं धर्मराजेन भारत । आप्तैराशु परिज्ञातं भारद्वाजचिकीर्षितम् ॥"},
{"c": "7.12", "n": "3", "i": 33636, "v": "ततः सर्वान्समानाय्य भ्रातॄन्सैन्यांश्च सर्वशः । अब्रवीद्धर्मराजस्तु धनंजयमिदं वचः ॥"},
{"c": "7.12", "n": "4", "i": 33637, "v": "श्रुतं ते पुरुषव्याघ्र द्रोणस्याद्य चिकीर्षितम् । यथा तन्न भवेत्सत्यं तथा नीतिर्विधीयताम् ॥"},
{"c": "7.12", "n": "5", "i": 33638, "v": "सान्तरं हि प्रतिज्ञातं द्रोणेनामित्रकर्शन । तच्चान्तरममोघेषौ त्वयि तेन समाहितम् ॥"},
{"c": "7.12", "n": "6", "i": 33639, "v": "स त्वमद्य महाबाहो युध्यस्व मदनन्तरम् । यथा दुर्योधनः कामं नेमं द्रोणादवाप्नुयात् ॥"},
{"c": "7.12", "t": "अर्जुन उवाच ।"},
{"c": "7.12", "n": "7", "i": 33640, "v": "यथा मे न वधः कार्य आचार्यस्य कथंचन । तथा तव परित्यागो न मे राजंश्चिकीर्षितः ॥"},
{"c": "7.12", "n": "8", "i": 33641, "v": "अप्येवं पाण्डव प्राणानुत्सृजेयमहं युधि । प्रतीयां नाहमाचार्यं त्वां न जह्यां कथंचन ॥"},
{"c": "7.12", "n": "9", "i": 33642, "v": "त्वां निगृह्याहवे राजन्धार्तराष्ट्रो यमिच्छति । न स तं जीवलोकेऽस्मिन्कामं प्राप्तः कथंचन ॥"},
{"c": "7.12", "n": "10", "i": 33643, "v": "प्रपतेद्द्यौः सनक्षत्रा पृथिवी शकलीभवेत् । न त्वां द्रोणो निगृह्णीयाज्जीवमाने मयि ध्रुवम् ॥"},
{"c": "7.12", "n": "11", "i": 33644, "v": "यदि तस्य रणे साह्यं कुरुते वज्रभृत्स्वयम् । देवैर्वा सहितो दैत्यैर्न त्वां प्राप्स्यत्यसौ मृधे ॥"},
{"c": "7.12", "n": "12", "i": 33645, "v": "मयि जीवति राजेन्द्र न भयं कर्तुमर्हसि । द्रोणादस्त्रभृतां श्रेष्ठात्सर्वशस्त्रभृतामपि ॥"},
{"c": "7.12", "n": "13", "i": 33646, "v": "न स्मराम्यनृतां वाचं न स्मरामि पराजयम् । न स्मरामि प्रतिश्रुत्य किंचिदप्यनपाकृतम् ॥"},
{"c": "7.12", "t": "संजय उवाच ।"},
{"c": "7.12", "n": "14", "i": 33647, "v": "ततः शङ्खाश्च भेर्यश्च मृदङ्गाश्चानकैः सह । प्रावाद्यन्त महाराज पाण्डवानां निवेशने ॥"},
{"c": "7.12", "n": "15", "i": 33648, "v": "सिंहनादश्च संजज्ञे पाण्डवानां महात्मनाम् । धनुर्ज्यातलशब्दश्च गगनस्पृक्सुभैरवः ॥"},
{"c": "7.12", "n": "16", "i": 33649, "v": "तं श्रुत्वा शङ्खनिर्घोषं पाण्डवस्य महात्मनः । त्वदीयेष्वप्यनीकेषु वादित्राण्यभिजघ्निरे ॥"},
{"c": "7.12", "n": "17", "i": 33650, "v": "ततो व्यूढान्यनीकानि तव तेषां च भारत । शनैरुपेयुरन्योन्यं योत्स्यमानानि संयुगे ॥"},
{"c": "7.12", "n": "18", "i": 33651, "v": "ततः प्रववृते युद्धं तुमुलं लोमहर्षणम् । पाण्डवानां कुरूणां च द्रोणपाञ्चाल्ययोरपि ॥"},
{"c": "7.12", "n": "19", "i": 33652, "v": "यतमानाः प्रयत्नेन द्रोणानीकविशातने । न शेकुः सृञ्जया राजंस्तद्धि द्रोणेन पालितम् ॥"},
{"c": "7.12", "n": "20", "i": 33653, "v": "तथैव तव पुत्रस्य रथोदाराः प्रहारिणः । न शेकुः पाण्डवीं सेनां पाल्यमानां किरीटिना ॥"},
{"c": "7.12", "n": "21", "i": 33654, "v": "आस्तां ते स्तिमिते सेने रक्ष्यमाणे परस्परम् । संप्रसुप्ते यथा नक्तं वनराज्यौ सुपुष्पिते ॥"},
{"c": "7.12", "n": "22", "i": 33655, "v": "ततो रुक्मरथो राजन्नर्केणेव विराजता । वरूथिना विनिष्पत्य व्यचरत्पृतनान्तरे ॥"},
{"c": "7.12", "n": "23", "i": 33656, "v": "तमुद्यतं रथेनैकमाशुकारिणमाहवे । अनेकमिव संत्रासान्मेनिरे पाण्डुसृञ्जयाः ॥"},
{"c": "7.12", "n": "24", "i": 33657, "v": "तेन मुक्ताः शरा घोरा विचेरुः सर्वतोदिशम् । त्रासयन्तो महाराज पाण्डवेयस्य वाहिनीम् ॥"},
{"c": "7.12", "n": "25", "i": 33658, "v": "मध्यं दिनमनुप्राप्तो गभस्तिशतसंवृतः । यथादृश्यत घर्मांशुस्तथा द्रोणोऽप्यदृश्यत ॥"},
{"c": "7.12", "n": "26", "i": 33659, "v": "न चैनं पाण्डवेयानां कश्चिच्छक्नोति मारिष । वीक्षितुं समरे क्रुद्धं महेन्द्रमिव दानवाः ॥"},
{"c": "7.12", "n": "27", "i": 33660, "v": "मोहयित्वा ततः सैन्यं भारद्वाजः प्रतापवान् । धृष्टद्युम्नबलं तूर्णं व्यधमन्निशितैः शरैः ॥"},
{"c": "7.12", "n": "28", "i": 33661, "v": "स दिशः सर्वतो रुद्ध्वा संवृत्य खमजिह्मगैः । पार्षतो यत्र तत्रैव ममृदे पाण्डुवाहिनीम् ॥"},
{"c": "7.13", "t": "संजय उवाच ।"},
{"c": "7.13", "n": "1", "i": 33662, "v": "ततः स पाण्डवानीके जनयंस्तुमुलं महत् । व्यचरत्पाण्डवान्द्रोणो दहन्कक्षमिवानलः ॥"},
{"c": "7.13", "n": "2", "i": 33663, "v": "निर्दहन्तमनीकानि साक्षादग्निमिवोत्थितम् । दृष्ट्वा रुक्मरथं युद्धे समकम्पन्त सृञ्जयाः ॥"},
{"c": "7.13", "n": "3", "i": 33664, "v": "प्रततं चास्यमानस्य धनुषोऽस्याशुकारिणः । ज्याघोषः श्रूयतेऽत्यर्थं विस्फूर्जितमिवाशनेः ॥"},
{"c": "7.13", "n": "4", "i": 33665, "v": "रथिनः सादिनश्चैव नागानश्वान्पदातिनः । रौद्रा हस्तवता मुक्ताः प्रमथ्नन्ति स्म सायकाः ॥"},
{"c": "7.13", "n": "5", "i": 33666, "v": "नानद्यमानः पर्जन्यः सानिलः शुचिसंक्षये । अश्मवर्षमिवावर्षत्परेषामावहद्भयम् ॥"},
{"c": "7.13", "n": "6", "i": 33667, "v": "व्यचरत्स तदा राजन्सेनां विक्षोभयन्प्रभुः । वर्धयामास संत्रासं शात्रवाणाममानुषम् ॥"},
{"c": "7.13", "n": "7", "i": 33668, "v": "तस्य विद्युदिवाभ्रेषु चापं हेमपरिष्कृतम् । भ्रमद्रथाम्बुदे तस्मिन्दृश्यते स्म पुनः पुनः ॥"},
{"c": "7.13", "n": "8", "i": 33669, "v": "स वीरः सत्यवान्प्राज्ञो धर्मनित्यः सुदारुणः । युगान्तकाले यन्तेव रौद्रां प्रास्कन्दयन्नदीम् ॥"},
{"c": "7.13", "n": "9", "i": 33670, "v": "अमर्षवेगप्रभवां क्रव्यादगणसंकुलाम् । बलौघैः सर्वतः पूर्णां वीरवृक्षापहारिणीम् ॥"},
{"c": "7.13", "n": "10", "i": 33671, "v": "शोणितोदां रथावर्तां हस्त्यश्वकृतरोधसम् । कवचोडुपसंयुक्तां मांसपङ्कसमाकुलाम् ॥"},
{"c": "7.13", "n": "11", "i": 33672, "v": "मेदोमज्जास्थिसिकतामुष्णीषवरफेनिलाम् । संग्रामजलदापूर्णां प्रासमत्स्यसमाकुलाम् ॥"},
{"c": "7.13", "n": "12", "i": 33673, "v": "नरनागाश्वसंभूतां शरवेगौघवाहिनीम् । शरीरदारुशृङ्गाटां भुजनागसमाकुलाम् ॥"},
{"c": "7.13", "n": "13", "i": 33674, "v": "उत्तमाङ्गोपलतलां निस्त्रिंशझषसेविताम् । रथनागह्रदोपेतां नानाभरणनीरजाम् ॥"},
{"c": "7.13", "n": "14", "i": 33675, "v": "महारथशतावर्तां भूमिरेणूर्मिमालिनीम् । महावीर्यवतां संख्ये सुतरां भीरुदुस्तराम् ॥"},
{"c": "7.13", "n": "15", "i": 33676, "v": "शूरव्यालसमाकीर्णां प्राणिवाणिजसेविताम् । छिन्नच्छत्रमहाहंसां मुकुटाण्डजसंकुलाम् ॥"},
{"c": "7.13", "n": "16", "i": 33677, "v": "चक्रकूर्मां गदानक्रां शरक्षुद्रझषाकुलाम् । बडगृध्रसृगालानां घोरसंघैर्निषेविताम् ॥"},
{"c": "7.13", "n": "17", "i": 33678, "v": "निहतान्प्राणिनः संख्ये द्रोणेन बलिना शरैः । वहन्तीं पितृलोकाय शतशो राजसत्तम ॥"},
{"c": "7.13", "n": "18", "i": 33679, "v": "शरीरशतसंबाधां केशशैवलशाद्वलाम् । नदीं प्रावर्तयद्राजन्भीरूणां भयवर्धिनीम् ॥"},
{"c": "7.13", "n": "19", "i": 33680, "v": "तं जयन्तमनीकानि तानि तान्येव भारत । सर्वतोऽभ्यद्रवन्द्रोणं युधिष्ठिरपुरोगमाः ॥"},
{"c": "7.13", "n": "20", "i": 33681, "v": "तानभिद्रवतः शूरांस्तावका दृढकार्मुकाः । सर्वतः प्रत्यगृह्णन्त तदभूल्लोमहर्षणम् ॥"},
{"c": "7.13", "n": "21", "i": 33682, "v": "शतमायस्तु शकुनिः सहदेवं समाद्रवत् । सनियन्तृध्वजरथं विव्याध निशितैः शरैः ॥"},
{"c": "7.13", "n": "22", "i": 33683, "v": "तस्य माद्रीसुतः केतुं धनुः सूतं हयानपि । नातिक्रुद्धः शरैश्छित्त्वा षष्ट्या विव्याध मातुलम् ॥"},
{"c": "7.13", "n": "23", "i": 33684, "v": "सौबलस्तु गदां गृह्य प्रचस्कन्द रथोत्तमात् । स तस्य गदया राजन्रथात्सूतमपातयत् ॥"},
{"c": "7.13", "n": "24", "i": 33685, "v": "ततस्तौ विरथौ राजन्गदाहस्तौ महाबलौ । चिक्रीडतू रणे शूरौ सशृङ्गाविव पर्वतौ ॥"},
{"c": "7.13", "n": "25", "i": 33686, "v": "द्रोणः पाञ्चालराजानं विद्ध्वा दशभिराशुगैः । बहुभिस्तेन चाभ्यस्तस्तं विव्याध शताधिकैः ॥"},
{"c": "7.13", "n": "26", "i": 33687, "v": "विविंशतिं भीमसेनो विंशत्या निशितैः शरैः । विद्ध्वा नाकम्पयद्वीरस्तदद्भुतमिवाभवत् ॥"},
{"c": "7.13", "n": "27", "i": 33688, "v": "विविंशतिस्तु सहसा व्यश्वकेतुशरासनम् । भीमं चक्रे महाराज ततः सैन्यान्यपूजयन् ॥"},
{"c": "7.13", "n": "28", "i": 33689, "v": "स तन्न ममृषे वीरः शत्रोर्विजयमाहवे । ततोऽस्य गदया दान्तान्हयान्सर्वानपातयत् ॥"},
{"c": "7.13", "n": "29", "i": 33690, "v": "शल्यस्तु नकुलं वीरः स्वस्रीयं प्रियमात्मनः । विव्याध प्रहसन्बाणैर्लाडयन्कोपयन्निव ॥"},
{"c": "7.13", "n": "30", "i": 33691, "v": "तस्याश्वानातपत्रं च ध्वजं सूतमथो धनुः । निपात्य नकुलः संख्ये शङ्खं दध्मौ प्रतापवान् ॥"},
{"c": "7.13", "n": "31", "i": 33692, "v": "धृष्टकेतुः कृपेनास्ताञ्छित्त्वा बहुविधाञ्शरान् । कृपं विव्याध सप्तत्या लक्ष्म चास्याहरत्त्रिभिः ॥"},
{"c": "7.13", "n": "32", "i": 33693, "v": "तं कृपः शरवर्षेण महता समवाकिरत् । निवार्य च रणे विप्रो धृष्टकेतुमयोधयत् ॥"},
{"c": "7.13", "n": "33", "i": 33694, "v": "सात्यकिः कृतवर्माणं नाराचेन स्तनान्तरे । विद्ध्वा विव्याध सप्तत्या पुनरन्यैः स्मयन्निव ॥"},
{"c": "7.13", "n": "34", "i": 33695, "v": "सप्तसप्ततिभिर्भोजस्तं विद्ध्वा निशितैः शरैः । नाकम्पयत शैनेयं शीघ्रो वायुरिवाचलम् ॥"},
{"c": "7.13", "n": "35", "i": 33696, "v": "सेनापतिः सुशर्माणं शीघ्रं मर्मस्वताडयत् । स चापि तं तोमरेण जत्रुदेशे अताडयत् ॥"},
{"c": "7.13", "n": "36", "i": 33697, "v": "वैकर्तनं तु समरे विराटः प्रत्यवारयत् । सह मत्स्यैर्महावीर्यैस्तदद्भुतमिवाभवत् ॥"},
{"c": "7.13", "n": "37", "i": 33698, "v": "तत्पौरुषमभूत्तत्र सूतपुत्रस्य दारुणम् । यत्सैन्यं वारयामास शरैः संनतपर्वभिः ॥"},
{"c": "7.13", "n": "38", "i": 33699, "v": "द्रुपदस्तु स्वयं राजा भगदत्तेन संगतः । तयोर्युद्धं महाराज चित्ररूपमिवाभवत् । भूतानां त्रासजननं चक्रातेऽस्त्रविशारदौ ॥"},
{"c": "7.13", "n": "39", "i": 33700, "v": "भूरिश्रवा रणे राजन्याज्ञसेनिं महारथम् । महता सायकौघेन छादयामास वीर्यवान् ॥"},
{"c": "7.13", "n": "40", "i": 33701, "v": "शिखण्डी तु ततः क्रुद्धः सौमदत्तिं विशां पते । नवत्या सायकानां तु कम्पयामास भारत ॥"},
{"c": "7.13", "n": "41", "i": 33702, "v": "राक्षसौ भीमकर्माणौ हैडिम्बालम्बुसावुभौ । चक्रातेऽत्यद्भुतं युद्धं परस्परवधैषिणौ ॥"},
{"c": "7.13", "n": "42", "i": 33703, "v": "मायाशतसृजौ दृप्तौ मायाभिरितरेतरम् । अन्तर्हितौ चेरतुस्तौ भृशं विस्मयकारिणौ ॥"},
{"c": "7.13", "n": "43", "i": 33704, "v": "चेकितानोऽनुविन्देन युयुधे त्वतिभैरवम् । यथा देवासुरे युद्धे बलशक्रौ महाबलौ ॥"},
{"c": "7.13", "n": "44", "i": 33705, "v": "लक्ष्मणः क्षत्रदेवेन विमर्दमकरोद्भृशम् । यथा विष्णुः पुरा राजन्हिरण्याक्षेण संयुगे ॥"},
{"c": "7.13", "n": "45", "i": 33706, "v": "ततः प्रजविताश्वेन विधिवत्कल्पितेन च । रथेनाभ्यपतद्राजन्सौभद्रं पौरवो नदन् ॥"},
{"c": "7.13", "n": "46", "i": 33707, "v": "ततोऽभियाय त्वरितो युद्धाकाङ्क्षी महाबलः । तेन चक्रे महद्युद्धमभिमन्युररिंदमः ॥"},
{"c": "7.13", "n": "47", "i": 33708, "v": "पौरवस्त्वथ सौभद्रं शरव्रातैरवाकिरत् । तस्यार्जुनिर्ध्वजं छत्रं धनुश्चोर्व्यामपातयत् ॥"},
{"c": "7.13", "n": "48", "i": 33709, "v": "सौभद्रः पौरवं त्वन्यैर्विद्ध्वा सप्तभिराशुगैः । पञ्चभिस्तस्य विव्याध हयान्सूतं च सायकैः ॥"},
{"c": "7.13", "n": "49", "i": 33710, "v": "ततः संहर्षयन्सेनां सिंहवद्विनदन्मुहुः । समादत्तार्जुनिस्तूर्णं पौरवान्तकरं शरम् ॥"},
{"c": "7.13", "n": "50", "i": 33711, "v": "द्वाभ्यां शराभ्यां हार्दिक्यश्चकर्त सशरं धनुः । तदुत्सृज्य धनुश्छिन्नं सौभद्रः परवीरहा । उद्बबर्ह सितं खड्गमाददानः शरावरम् ॥"},
{"c": "7.13", "n": "51", "i": 33712, "v": "स तेनानेकतारेण चर्मणा कृतहस्तवत् । भ्रान्तासिरचरन्मार्गान्दर्शयन्वीर्यमात्मनः ॥"},
{"c": "7.13", "n": "52", "i": 33713, "v": "भ्रामितं पुनरुद्भ्रान्तमाधूतं पुनरुच्छ्रितम् । चर्मनिस्त्रिंशयो राजन्निर्विशेषमदृश्यत ॥"},
{"c": "7.13", "n": "53", "i": 33714, "v": "स पौरवरथस्येषामाप्लुत्य सहसा नदन् । पौरवं रथमास्थाय केशपक्षे परामृशत् ॥"},
{"c": "7.13", "n": "54", "i": 33715, "v": "जघानास्य पदा सूतमसिनापातयद्ध्वजम् । विक्षोभ्याम्भोनिधिं तार्क्ष्यस्तं नागमिव चाक्षिपत् ॥"},
{"c": "7.13", "n": "55", "i": 33716, "v": "तमाकलितकेशान्तं ददृशुः सर्वपार्थिवाः । उक्षाणमिव सिंहेन पात्यमानमचेतनम् ॥"},
{"c": "7.13", "n": "56", "i": 33717, "v": "तमार्जुनिवशं प्राप्तं कृष्यमाणमनाथवत् । पौरवं पतितं दृष्ट्वा नामृष्यत जयद्रथः ॥"},
{"c": "7.13", "n": "57", "i": 33718, "v": "स बर्हिणमहावाजं किङ्किणीशतजालवत् । चर्म चादाय खड्गं च नदन्पर्यपतद्रथात् ॥"},
{"c": "7.13", "n": "58", "i": 33719, "v": "ततः सैन्धवमालोक्य कार्ष्णिरुत्सृज्य पौरवम् । उत्पपात रथात्तूर्णं श्येनवन्निपपात च ॥"},
{"c": "7.13", "n": "59", "i": 33720, "v": "प्रासपट्टिशनिस्त्रिंशाञ्शत्रुभिः संप्रवेरितान् । चिच्छेदाथासिना कार्ष्णिश्चर्मणा संरुरोध च ॥"},
{"c": "7.13", "n": "60", "i": 33721, "v": "स दर्शयित्वा सैन्यानां स्वबाहुबलमात्मनः । तमुद्यम्य महाखड्गं चर्म चाथ पुनर्बली ॥"},
{"c": "7.13", "n": "61", "i": 33722, "v": "वृद्धक्षत्रस्य दायादं पितुरत्यन्तवैरिणम् । ससाराभिमुखः शूरः शार्दूल इव कुञ्जरम् ॥"},
{"c": "7.13", "n": "62", "i": 33723, "v": "तौ परस्परमासाद्य खड्गदन्तनखायुधौ । हृष्टवत्संप्रजह्राते व्याघ्रकेसरिणाविव ॥"},
{"c": "7.13", "n": "63", "i": 33724, "v": "संपातेष्वभिपातेषु निपातेष्वसिचर्मणोः । न तयोरन्तरं कश्चिद्ददर्श नरसिंहयोः ॥"},
{"c": "7.13", "n": "64", "i": 33725, "v": "अवक्षेपोऽसिनिर्ह्रादः शस्त्रान्तरनिदर्शनम् । बाह्यान्तरनिपातश्च निर्विशेषमदृश्यत ॥"},
{"c": "7.13", "n": "65", "i": 33726, "v": "बाह्यमाभ्यन्तरं चैव चरन्तौ मार्गमुत्तमम् । ददृशाते महात्मानौ सपक्षाविव पर्वतौ ॥"},
{"c": "7.13", "n": "66", "i": 33727, "v": "ततो विक्षिपतः खड्गं सौभद्रस्य यशस्विनः । शरावरणपक्षान्ते प्रजहार जयद्रथः ॥"},
{"c": "7.13", "n": "67", "i": 33728, "v": "रुक्मपक्षान्तरे सक्तस्तस्मिंश्चर्मणि भास्वरे । सिन्धुराजबलोद्धूतः सोऽभज्यत महानसिः ॥"},
{"c": "7.13", "n": "68", "i": 33729, "v": "भग्नमाज्ञाय निस्त्रिंशमवप्लुत्य पदानि षट् । सोऽदृश्यत निमेषेण स्वरथं पुनरास्थितः ॥"},
{"c": "7.13", "n": "69", "i": 33730, "v": "तं कार्ष्णिं समरान्मुक्तमास्थितं रथमुत्तमम् । सहिताः सर्वराजानः परिवव्रुः समन्ततः ॥"},
{"c": "7.13", "n": "70", "i": 33731, "v": "ततश्चर्म च खड्गं च समुत्क्षिप्य महाबलः । ननादार्जुनदायादः प्रेक्षमाणो जयद्रथम् ॥"},
{"c": "7.13", "n": "71", "i": 33732, "v": "सिन्धुराजं परित्यज्य सौभद्रः परवीरहा । तापयामास तत्सैन्यं भुवनं भास्करो यथा ॥"},
{"c": "7.13", "n": "72", "i": 33733, "v": "तस्य सर्वायसीं शक्तिं शल्यः कनकभूषणाम् । चिक्षेप समरे घोरां दीप्तामग्निशिखामिव ॥"},
{"c": "7.13", "n": "73", "i": 33734, "v": "तामवप्लुत्य जग्राह सकोशं चाकरोदसिम् । वैनतेयो यथा कार्ष्णिः पतन्तमुरगोत्तमम् ॥"},
{"c": "7.13", "n": "74", "i": 33735, "v": "तस्य लाघवमाज्ञाय सत्त्वं चामिततेजसः । सहिताः सर्वराजानः सिंहनादमथानदन् ॥"},
{"c": "7.13", "n": "75", "i": 33736, "v": "ततस्तामेव शल्यस्य सौभद्रः परवीरहा । मुमोच भुजवीर्येण वैडूर्यविकृताजिराम् ॥"},
{"c": "7.13", "n": "76", "i": 33737, "v": "सा तस्य रथमासाद्य निर्मुक्तभुजगोपमा । जघान सूतं शल्यस्य रथाच्चैनमपातयत् ॥"},
{"c": "7.13", "n": "77", "i": 33738, "v": "ततो विराटद्रुपदौ धृष्टकेतुर्युधिष्ठिरः । सात्यकिः केकया भीमो धृष्टद्युम्नशिखण्डिनौ । यमौ च द्रौपदेयाश्च साधु साध्विति चुक्रुशुः ॥"},
{"c": "7.13", "n": "78", "i": 33739, "v": "बाणशब्दाश्च विविधाः सिंहनादाश्च पुष्कलाः । प्रादुरासन्हर्षयन्तः सौभद्रमपलायिनम् । तन्नामृष्यन्त पुत्रास्ते शत्रोर्विजयलक्षणम् ॥"},
{"c": "7.13", "n": "79", "i": 33740, "v": "अथैनं सहसा सर्वे समन्तान्निशितैः शरैः । अभ्याकिरन्महाराज जलदा इव पर्वतम् ॥"},
{"c": "7.13", "n": "80", "i": 33741, "v": "तेषां च प्रियमन्विच्छन्सूतस्य च पराभवात् । आर्तायनिरमित्रघ्नः क्रुद्धः सौभद्रमभ्ययात् ॥"},
{"c": "7.14", "t": "धृतराष्ट्र उवाच ।"},
{"c": "7.14", "n": "1", "i": 33742, "v": "बहूनि सुविचित्राणि द्वंद्वयुद्धानि संजय । त्वयोक्तानि निशम्याहं स्पृहयामि सचक्षुषाम् ॥"},
{"c": "7.14", "n": "2", "i": 33743, "v": "आश्चर्यभूतं लोकेषु कथयिष्यन्ति मानवाः । कुरूणां पाण्डवानां च युद्धं देवासुरोपमम् ॥"},
{"c": "7.14", "n": "3", "i": 33744, "v": "न हि मे तृप्तिरस्तीह शृण्वतो युद्धमुत्तमम् । तस्मादार्तायनेर्युद्धं सौभद्रस्य च शंस मे ॥"},
{"c": "7.14", "t": "संजय उवाच ।"},
{"c": "7.14", "n": "4", "i": 33745, "v": "सादितं प्रेक्ष्य यन्तारं शल्यः सर्वायषीं गदाम् । समुत्क्षिप्य नदन्क्रुद्धः प्रचस्कन्द रथोत्तमात् ॥"},
{"c": "7.14", "n": "5", "i": 33746, "v": "तं दीप्तमिव कालाग्निं दण्डहस्तमिवान्तकम् । जवेनाभ्यपतद्भीमः प्रगृह्य महतीं गदाम् ॥"},
{"c": "7.14", "n": "6", "i": 33747, "v": "सौभद्रोऽप्यशनिप्रख्यां प्रगृह्य महतीं गदाम् । एह्येहीत्यब्रवीच्छल्यं यत्नाद्भीमेन वारितः ॥"},
{"c": "7.14", "n": "7", "i": 33748, "v": "वारयित्वा तु सौभद्रं भीमसेनः प्रतापवान् । शल्यमासाद्य समरे तस्थौ गिरिरिवाचलः ॥"},
{"c": "7.14", "n": "8", "i": 33749, "v": "तथैव मद्रराजोऽपि भीमं दृष्ट्वा महाबलम् । ससाराभिमुखस्तूर्णं शार्दूल इव कुञ्जरम् ॥"},
{"c": "7.14", "n": "9", "i": 33750, "v": "ततस्तूर्यनिनादाश्च शङ्खानां च सहस्रशः । सिंहनादाश्च संजज्ञुर्भेरीणां च महास्वनाः ॥"},
{"c": "7.14", "n": "10", "i": 33751, "v": "पश्यतां शतशो ह्यासीदन्योन्यसमचेतसाम् । पाण्डवानां कुरूणां च साधु साध्विति निस्वनः ॥"},
{"c": "7.14", "n": "11", "i": 33752, "v": "न हि मद्राधिपादन्यः सर्वराजसु भारत । सोढुमुत्सहते वेगं भीमसेनस्य संयुगे ॥"},
{"c": "7.14", "n": "12", "i": 33753, "v": "तथा मद्राधिपस्यापि गदावेगं महात्मनः । सोढुमुत्सहते लोके कोऽन्यो युधि वृकोदरात् ॥"},
{"c": "7.14", "n": "13", "i": 33754, "v": "पट्टैर्जाम्बूनदैर्बद्धा बभूव जनहर्षिणी । प्रजज्वाल तथाविद्धा भीमेन महती गदा ॥"},
{"c": "7.14", "n": "14", "i": 33755, "v": "तथैव चरतो मार्गान्मण्डलानि च भागशः । महाविद्युत्प्रतीकाशा शल्यस्य शुशुभे गदा ॥"},
{"c": "7.14", "n": "15", "i": 33756, "v": "तौ वृषाविव नर्दन्तौ मण्डलानि विचेरतुः । आवर्जितगदाशृङ्गावुभौ शल्यवृकोदरौ ॥"},
{"c": "7.14", "n": "16", "i": 33757, "v": "मण्डलावर्तमार्गेषु गदाविहरणेषु च । निर्विशेषमभूद्युद्धं तयोः पुरुषसिंहयोः ॥"},
{"c": "7.14", "n": "17", "i": 33758, "v": "ताडिता भीमसेनेन शल्यस्य महती गदा । साग्निज्वाला महारौद्रा गदाचूर्णमशीर्यत ॥"},
{"c": "7.14", "n": "18", "i": 33759, "v": "तथैव भीमसेनस्य द्विषताभिहता गदा । वर्षाप्रदोषे खद्योतैर्वृतो वृक्ष इवाबभौ ॥"},
{"c": "7.14", "n": "19", "i": 33760, "v": "गदा क्षिप्ता तु समरे मद्रराजेन भारत । व्योम संदीपयाना सा ससृजे पावकं बहु ॥"},
{"c": "7.14", "n": "20", "i": 33761, "v": "तथैव भीमसेनेन द्विषते प्रेषिता गदा । तापयामास तत्सैन्यं महोल्का पतती यथा ॥"},
{"c": "7.14", "n": "21", "i": 33762, "v": "ते चैवोभे गदे श्रेष्ठे समासाद्य परस्परम् । श्वसन्त्यौ नागकन्येव ससृजाते विभावसुम् ॥"},
{"c": "7.14", "n": "22", "i": 33763, "v": "नखैरिव महाव्याघ्रौ दन्तैरिव महागजौ । तौ विचेरतुरासाद्य गदाभ्यां च परस्परम् ॥"},
{"c": "7.14", "n": "23", "i": 33764, "v": "ततो गदाग्राभिहतौ क्षणेन रुधिरोक्षितौ । ददृशाते महात्मानौ पुष्पिताविव किंशुकौ ॥"},
{"c": "7.14", "n": "24", "i": 33765, "v": "शुश्रुवे दिक्षु सर्वासु तयोः पुरुषसिंहयोः । गदाभिघातसंह्रादः शक्राशनिरवोपमः ॥"},
{"c": "7.14", "n": "25", "i": 33766, "v": "गदया मद्रराजेन सव्यदक्षिणमाहतः । नाकम्पत तदा भीमो भिद्यमान इवाचलः ॥"},
{"c": "7.14", "n": "26", "i": 33767, "v": "तथा भीमगदावेगैस्ताड्यमानो महाबलः । धैर्यान्मद्राधिपस्तस्थौ वज्रैर्गिरिरिवाहतः ॥"},
{"c": "7.14", "n": "27", "i": 33768, "v": "आपेततुर्महावेगौ समुच्छ्रितमहागदौ । पुनरन्तरमार्गस्थौ मण्डलानि विचेरतुः ॥"},
{"c": "7.14", "n": "28", "i": 33769, "v": "अथाप्लुत्य पदान्यष्टौ संनिपत्य गजाविव । सहसा लोहदण्डाभ्यामन्योन्यमभिजघ्नतुः ॥"},
{"c": "7.14", "n": "29", "i": 33770, "v": "तौ परस्परवेगाच्च गदाभ्यां च भृशाहतौ । युगपत्पेततुर्वीरौ क्षिताविन्द्रध्वजाविव ॥"},
{"c": "7.14", "n": "30", "i": 33771, "v": "ततो विह्वलमानं तं निःश्वसन्तं पुनः पुनः । शल्यमभ्यपतत्तूर्णं कृतवर्मा महारथः ॥"},
{"c": "7.14", "n": "31", "i": 33772, "v": "दृष्ट्वा चैनं महाराज गदयाभिनिपीडितम् । विचेष्टन्तं यथा नागं मूर्छयाभिपरिप्लुतम् ॥"},
{"c": "7.14", "n": "32", "i": 33773, "v": "ततः सगदमारोप्य मद्राणामधिपं रथम् । अपोवाह रणात्तूर्णं कृतवर्मा महारथः ॥"},
{"c": "7.14", "n": "33", "i": 33774, "v": "क्षीबवद्विह्वलो वीरो निमेषात्पुनरुत्थितः । भीमोऽपि सुमहाबाहुर्गदापाणिरदृश्यत ॥"},
{"c": "7.14", "n": "34", "i": 33775, "v": "ततो मद्राधिपं दृष्ट्वा तव पुत्राः पराङ्मुखम् । सनागरथपत्त्यश्वाः समकम्पन्त मारिष ॥"},
{"c": "7.14", "n": "35", "i": 33776, "v": "ते पाण्डवैरर्द्यमानास्तावका जितकाशिभिः । भीता दिशोऽन्वपद्यन्त वातनुन्ना घना इव ॥"},
{"c": "7.14", "n": "36", "i": 33777, "v": "निर्जित्य धार्तराष्ट्रांस्तु पाण्डवेया महारथाः । व्यरोचन्त रणे राजन्दीप्यमाना यशस्विनः ॥"},
{"c": "7.14", "n": "37", "i": 33778, "v": "सिंहनादान्भृशं चक्रुः शङ्खान्दध्मुश्च हर्षिताः । भेरीश्च वादयामासुर्मृदङ्गांश्चानकैः सह ॥"},
{"c": "7.15", "t": "संजय उवाच ।"},
{"c": "7.15", "n": "1", "i": 33779, "v": "तद्बलं सुमहद्दीर्णं त्वदीयं प्रेक्ष्य वीर्यवान् । दधारैको रणे पाण्डून्वृषसेनोऽस्त्रमायया ॥"},
{"c": "7.15", "n": "2", "i": 33780, "v": "शरा दश दिशो मुक्ता वृषसेनेन मारिष । विचेरुस्ते विनिर्भिद्य नरवाजिरथद्विपान् ॥"},
{"c": "7.15", "n": "3", "i": 33781, "v": "तस्य दीप्ता महाबाणा विनिश्चेरुः सहस्रशः । भानोरिव महाबाहो ग्रीष्मकाले मरीचयः ॥"},
{"c": "7.15", "n": "4", "i": 33782, "v": "तेनार्दिता महाराज रथिनः सादिनस्तथा । निपेतुरुर्व्यां सहसा वातनुन्ना इव द्रुमाः ॥"},
{"c": "7.15", "n": "5", "i": 33783, "v": "हयौघांश्च रथौघांश्च गजौघांश्च समन्ततः । अपातयद्रणे राजञ्शतशोऽथ सहस्रशः ॥"},
{"c": "7.15", "n": "6", "i": 33784, "v": "दृष्ट्वा तमेवं समरे विचरन्तमभीतवत् । सहिताः सर्वराजानः परिवव्रुः समन्ततः ॥"},
{"c": "7.15", "n": "7", "i": 33785, "v": "नाकुलिस्तु शतानीको वृषसेनं समभ्ययात् । विव्याध चैनं दशभिर्नाराचैर्मर्मभेदिभिः ॥"},
{"c": "7.15", "n": "8", "i": 33786, "v": "तस्य कर्णात्मजश्चापं छित्त्वा केतुमपातयत् । तं भ्रातरं परीप्सन्तो द्रौपदेयाः समभ्ययुः ॥"},
{"c": "7.15", "n": "9", "i": 33787, "v": "कर्णात्मजं शरव्रातैश्चक्रुश्चादृश्यमञ्जसा । तान्नदन्तोऽभ्यधावन्त द्रोणपुत्रमुखा रथाः ॥"},
{"c": "7.15", "n": "10", "i": 33788, "v": "छादयन्तो महाराज द्रौपदेयान्महारथान् । शरैर्नानाविधैस्तूर्णं पर्वताञ्जलदा इव ॥"},
{"c": "7.15", "n": "11", "i": 33789, "v": "तान्पाण्डवाः प्रत्यगृह्णंस्त्वरिताः पुत्रगृद्धिनः । पाञ्चालाः केकया मत्स्याः सृञ्जयाश्चोद्यतायुधाः ॥"},
{"c": "7.15", "n": "12", "i": 33790, "v": "तद्युद्धमभवद्घोरं तुमुलं लोमहर्षणम् । त्वदीयैः पाण्डुपुत्राणां देवानामिव दानवैः ॥"},
{"c": "7.15", "n": "13", "i": 33791, "v": "एवमुत्तमसंरम्भा युयुधुः कुरुपाण्डवाः । परस्परमुदीक्षन्तः परस्परकृतागसः ॥"},
{"c": "7.15", "n": "14", "i": 33792, "v": "तेषां ददृशिरे कोपाद्वपूंष्यमिततेजसाम् । युयुत्सूनामिवाकाशे पतत्रिवरभोगिनाम् ॥"},
{"c": "7.15", "n": "15", "i": 33793, "v": "भीमकर्णकृपद्रोणद्रौणिपार्षतसात्यकैः । बभासे स रणोद्देशः कालसूर्यैरिवोदितैः ॥"},
{"c": "7.15", "n": "16", "i": 33794, "v": "तदासीत्तुमुलं युद्धं निघ्नतामितरेतरम् । महाबलानां बलिभिर्दानवानां यथा सुरैः ॥"},
{"c": "7.15", "n": "17", "i": 33795, "v": "ततो युधिष्ठिरानीकमुद्धूतार्णवनिस्वनम् । त्वदीयमवधीत्सैन्यं संप्रद्रुतमहारथम् ॥"},
{"c": "7.15", "n": "18", "i": 33796, "v": "तत्प्रभग्नं बलं दृष्ट्वा शत्रुभिर्भृशमर्दितम् । अलं द्रुतेन वः शूरा इति द्रोणोऽभ्यभाषत ॥"},
{"c": "7.15", "n": "19", "i": 33797, "v": "ततः शोणहयः क्रुद्धश्चतुर्दन्त इव द्विपः । प्रविश्य पाण्डवानीकं युधिष्ठिरमुपाद्रवत् ॥"},
{"c": "7.15", "n": "20", "i": 33798, "v": "तमविध्यच्छितैर्बाणैः कङ्कपत्रैर्युधिष्ठिरः । तस्य द्रोणो धनुश्छित्त्वा तं द्रुतं समुपाद्रवत् ॥"},
{"c": "7.15", "n": "21", "i": 33799, "v": "चक्ररक्षः कुमारस्तु पाञ्चालानां यशस्करः । दधार द्रोणमायान्तं वेलेव सरितां पतिम् ॥"},
{"c": "7.15", "n": "22", "i": 33800, "v": "द्रोणं निवारितं दृष्ट्वा कुमारेण द्विजर्षभम् । सिंहनादरवो ह्यासीत्साधु साध्विति भाषताम् ॥"},
{"c": "7.15", "n": "23", "i": 33801, "v": "कुमारस्तु ततो द्रोणं सायकेन महाहवे । विव्याधोरसि संक्रुद्धः सिंहवच्चानदन्मुहुः ॥"},
{"c": "7.15", "n": "24", "i": 33802, "v": "संवार्य तु रणे द्रोणः कुमारं वै महाबलः । शरैरनेकसाहस्रैः कृतहस्तो जितक्लमः ॥"},
{"c": "7.15", "n": "25", "i": 33803, "v": "तं शूरमार्यव्रतिनमस्त्रार्थकृतनिश्रमम् । चक्ररक्षमपामृद्नात्कुमारं द्विजसत्तमः ॥"},
{"c": "7.15", "n": "26", "i": 33804, "v": "स मध्यं प्राप्य सेनायाः सर्वाः परिचरन्दिशः । तव सैन्यस्य गोप्तासीद्भारद्वाजो रथर्षभः ॥"},
{"c": "7.15", "n": "27", "i": 33805, "v": "शिखण्डिनं द्वादशभिर्विंशत्या चोत्तमौजसम् । नकुलं पञ्चभिर्विद्ध्वा सहदेवं च सप्तभिः ॥"},
{"c": "7.15", "n": "28", "i": 33806, "v": "युधिष्ठिरं द्वादशभिर्द्रौपदेयांस्त्रिभिस्त्रिभिः । सात्यकिं पञ्चभिर्विद्ध्वा मत्स्यं च दशभिः शरैः ॥"},
{"c": "7.15", "n": "29", "i": 33807, "v": "व्यक्षोभयद्रणे योधान्यथामुख्यानभिद्रवन् । अभ्यवर्तत संप्रेप्सुः कुन्तीपुत्रं युधिष्ठिरम् ॥"},
{"c": "7.15", "n": "30", "i": 33808, "v": "युगंधरस्ततो राजन्भारद्वाजं महारथम् । वारयामास संक्रुद्धं वातोद्धूतमिवार्णवम् ॥"},
{"c": "7.15", "n": "31", "i": 33809, "v": "युधिष्ठिरं स विद्ध्वा तु शरैः संनतपर्वभिः । युगंधरं च भल्लेन रथनीडादपाहरत् ॥"},
{"c": "7.15", "n": "32", "i": 33810, "v": "ततो विराटद्रुपदौ केकयाः सात्यकिः शिबिः । व्याघ्रदत्तश्च पाञ्चाल्यः सिंहसेनश्च वीर्यवान् ॥"},
{"c": "7.15", "n": "33", "i": 33811, "v": "एते चान्ये च बहवः परीप्सन्तो युधिष्ठिरम् । आवव्रुस्तस्य पन्थानं किरन्तः सायकान्बहून् ॥"},
{"c": "7.15", "n": "34", "i": 33812, "v": "व्याघ्रदत्तश्च पाञ्चाल्यो द्रोणं विव्याध मार्गणैः । पञ्चाशद्भिः शितै राजंस्तत उच्चुक्रुशुर्जनाः ॥"},
{"c": "7.15", "n": "35", "i": 33813, "v": "त्वरितं सिंहसेनस्तु द्रोणं विद्ध्वा महारथम् । प्राहसत्सहसा हृष्टस्त्रासयन्वै यतव्रतम् ॥"},
{"c": "7.15", "n": "36", "i": 33814, "v": "ततो विस्फार्य नयने धनुर्ज्यामवमृज्य च । तलशब्दं महत्कृत्वा द्रोणस्तं समुपाद्रवत् ॥"},
{"c": "7.15", "n": "37", "i": 33815, "v": "ततस्तु सिंहसेनस्य शिरः कायात्सकुण्डलम् । व्याघ्रदत्तस्य चाक्रम्य भल्लाभ्यामहरद्बली ॥"},
{"c": "7.15", "n": "38", "i": 33816, "v": "तान्प्रमृद्य शरव्रातैः पाण्डवानां महारथान् । युधिष्ठिरसमभ्याशे तस्थौ मृत्युरिवान्तकः ॥"},
{"c": "7.15", "n": "39", "i": 33817, "v": "ततोऽभवन्महाशब्दो राजन्यौधिष्ठिरे बले । हृतो राजेति योधानां समीपस्थे यतव्रते ॥"},
{"c": "7.15", "n": "40", "i": 33818, "v": "अब्रुवन्सैनिकास्तत्र दृष्ट्वा द्रोणस्य विक्रमम् । अद्य राजा धार्तराष्ट्रः कृतार्थो वै भविष्यति । आगमिष्यति नो नूनं धार्तराष्ट्रस्य संयुगे ॥"},
{"c": "7.15", "n": "41", "i": 33819, "v": "एवं संजल्पतां तेषां तावकानां महारथः । आयाज्जवेन कौन्तेयो रथघोषेण नादयन् ॥"},
{"c": "7.15", "n": "42", "i": 33820, "v": "शोणितोदां रथावर्तां कृत्वा विशसने नदीम् । शूरास्थिचयसंकीर्णां प्रेतकूलापहारिणीम् ॥"},
{"c": "7.15", "n": "43", "i": 33821, "v": "तां शरौघमहाफेनां प्रासमत्स्यसमाकुलाम् । नदीमुत्तीर्य वेगेन कुरून्विद्राव्य पाण्डवः ॥"},
{"c": "7.15", "n": "44", "i": 33822, "v": "ततः किरीटी सहसा द्रोणानीकमुपाद्रवत् । छादयन्निषुजालेन महता मोहयन्निव ॥"},
{"c": "7.15", "n": "45", "i": 33823, "v": "शीघ्रमभ्यस्यतो बाणान्संदधानस्य चानिशम् । नान्तरं ददृशे कश्चित्कौन्तेयस्य यशस्विनः ॥"},
{"c": "7.15", "n": "46", "i": 33824, "v": "न दिशो नान्तरिक्षं च न द्यौर्नैव च मेदिनी । अदृश्यत महाराज बाणभूतमिवाभवत् ॥"},
{"c": "7.15", "n": "47", "i": 33825, "v": "नादृश्यत तदा राजंस्तत्र किंचन संयुगे । बाणान्धकारे महति कृते गाण्डीवधन्वना ॥"},
{"c": "7.15", "n": "48", "i": 33826, "v": "सूर्ये चास्तमनुप्राप्ते रजसा चाभिसंवृते । नाज्ञायत तदा शत्रुर्न सुहृन्न च किंचन ॥"},
{"c": "7.15", "n": "49", "i": 33827, "v": "ततोऽवहारं चक्रुस्ते द्रोणदुर्योधनादयः । तान्विदित्वा भृशं त्रस्तानयुद्धमनसः परान् ॥"},
{"c": "7.15", "n": "50", "i": 33828, "v": "स्वान्यनीकानि बीभत्सुः शनकैरवहारयत् । ततोऽभितुष्टुवुः पार्थं प्रहृष्टाः पाण्डुसृञ्जयाः । पाञ्चालाश्च मनोज्ञाभिर्वाग्भिः सूर्यमिवर्षयः ॥"},
{"c": "7.15", "n": "51", "i": 33829, "v": "एवं स्वशिबिरं प्रायाज्जित्वा शत्रून्धनंजयः । पृष्ठतः सर्वसैन्यानां मुदितो वै सकेशवः ॥"},
{"c": "7.15", "n": "52", "i": 33830, "v": "मसारगल्वर्कसुवर्णरूप्यै;र्वज्रप्रवालस्फटिकैश्च मुख्यैः । चित्रे रथे पाण्डुसुतो बभासे; नक्षत्रचित्रे वियतीव चन्द्रः ॥"},
{"c": "7.16", "t": "संजय उवाच ।"},
{"c": "7.16", "n": "1", "i": 33831, "v": "ते सेने शिबिरं गत्वा न्यविशेतां विशां पते । यथाभागं यथान्यायं यथागुल्मं च सर्वशः ॥"},
{"c": "7.16", "n": "2", "i": 33832, "v": "कृत्वावहारं सैन्यानां द्रोणः परमदुर्मनाः । दुर्योधनमभिप्रेक्ष्य सव्रीडमिदमब्रवीत् ॥"},
{"c": "7.16", "n": "3", "i": 33833, "v": "उक्तमेतन्मया पूर्वं न तिष्ठति धनंजये । शक्यो ग्रहीतुं संग्रामे देवैरपि युधिष्ठिरः ॥"},
{"c": "7.16", "n": "4", "i": 33834, "v": "इति तद्वः प्रयततां कृतं पार्थेन संयुगे । मातिशङ्कीर्वचो मह्यमजेयौ कृष्णपाण्डवौ ॥"},
{"c": "7.16", "n": "5", "i": 33835, "v": "अपनीते तु योगेन केनचिच्छ्वेतवाहने । तत एष्यति ते राजन्वशमद्य युधिष्ठिरः ॥"},
{"c": "7.16", "n": "6", "i": 33836, "v": "कश्चिदाह्वयतां संख्ये देशमन्यं प्रकर्षतु । तमजित्वा तु कौन्तेयो न निवर्तेत्कथंचन ॥"},
{"c": "7.16", "n": "7", "i": 33837, "v": "एतस्मिन्नन्तरे शून्ये धर्मराजमहं नृप । ग्रहीष्यामि चमूं भित्त्वा धृष्टद्युम्नस्य पश्यतः ॥"},
{"c": "7.16", "n": "8", "i": 33838, "v": "अर्जुनेन विहीनस्तु यदि नोत्सृजते रणम् । मामुपायान्तमालोक्य गृहीतमिति विद्धि तम् ॥"},
{"c": "7.16", "n": "9", "i": 33839, "v": "एवं ते सहसा राजन्धर्मपुत्रं युधिष्ठिरम् । समानेष्यामि सगणं वशमद्य न संशयः ॥"},
{"c": "7.16", "n": "10", "i": 33840, "v": "यदि तिष्ठति संग्रामे मुहूर्तमपि पाण्डवः । अथापयाति संग्रामाद्विजयात्तद्विशिष्यते ॥"},
{"c": "7.16", "n": "11", "i": 33841, "v": "द्रोणस्य तु वचः श्रुत्वा त्रिगर्ताधिपतिस्ततः । भ्रातृभिः सहितो राजन्निदं वचनमब्रवीत् ॥"},
{"c": "7.16", "n": "12", "i": 33842, "v": "वयं विनिकृता राजन्सदा गाण्डीवधन्वना । अनागःस्वपि चागस्कृदस्मासु भरतर्षभ ॥"},
{"c": "7.16", "n": "13", "i": 33843, "v": "ते वयं स्मरमाणास्तान्विनिकारान्पृथग्विधान् । क्रोधाग्निना दह्यमाना न शेमहि सदा निशाः ॥"},
{"c": "7.16", "n": "14", "i": 33844, "v": "स नो दिव्यास्त्रसंपन्नश्चक्षुर्विषयमागतः । कर्तारः स्म वयं सर्वं यच्चिकीर्षाम हृद्गतम् ॥"},
{"c": "7.16", "n": "15", "i": 33845, "v": "भवतश्च प्रियं यत्स्यादस्माकं च यशस्करम् । वयमेनं हनिष्यामो निकृष्यायोधनाद्बहिः ॥"},
{"c": "7.16", "n": "16", "i": 33846, "v": "अद्यास्त्वनर्जुना भूमिरत्रिगर्ताथ वा पुनः । सत्यं ते प्रतिजानीमो नैतन्मिथ्या भविष्यति ॥"},
{"c": "7.16", "n": "17", "i": 33847, "v": "एवं सत्यरथश्चोक्त्वा सत्यधर्मा च भारत । सत्यवर्मा च सत्येषुः सत्यकर्मा तथैव च ॥"},
{"c": "7.16", "n": "18", "i": 33848, "v": "सहिता भ्रातरः पञ्च रथानामयुतेन च । न्यवर्तन्त महाराज कृत्वा शपथमाहवे ॥"},
{"c": "7.16", "n": "19", "i": 33849, "v": "मालवास्तुण्डिकेराश्च रथानामयुतैस्त्रिभिः । सुशर्मा च नरव्याघ्रस्त्रिगर्तः प्रस्थलाधिपः ॥"},
{"c": "7.16", "n": "20", "i": 33850, "v": "माचेल्लकैर्ललित्थैश्च सहितो मद्रकैरपि । रथानामयुतेनैव सोऽशपद्भ्रातृभिः सह ॥"},
{"c": "7.16", "n": "21", "i": 33851, "v": "नानाजनपदेभ्यश्च रथानामयुतं पुनः । समुत्थितं विशिष्टानां संशपार्थमुपागतम् ॥"},
{"c": "7.16", "n": "22", "i": 33852, "v": "ततो ज्वलनमादाय हुत्वा सर्वे पृथक्पृथक् । जगृहुः कुशचीराणि चित्राणि कवचानि च ॥"},
{"c": "7.16", "n": "23", "i": 33853, "v": "ते च बद्धतनुत्राणा घृताक्ताः कुशचीरिणः । मौर्वीमेखलिनो वीराः सहस्रशतदक्षिणाः ॥"},
{"c": "7.16", "n": "24", "i": 33854, "v": "यज्वानः पुत्रिणो लोक्याः कृतकृत्यास्तनुत्यजः । योक्ष्यमाणास्तदात्मानं यशसा विजयेन च ॥"},
{"c": "7.16", "n": "25", "i": 33855, "v": "ब्रह्मचर्यश्रुतिमुखैः क्रतुभिश्चाप्तदक्षिणैः । प्राप्य लोकान्सुयुद्धेन क्षिप्रमेव यियासवः ॥"},
{"c": "7.16", "n": "26", "i": 33856, "v": "ब्राह्मणांस्तर्पयित्वा च निष्कान्दत्त्वा पृथक्पृथक् । गाश्च वासांसि च पुनः समाभाष्य परस्परम् ॥"},
{"c": "7.16", "n": "27", "i": 33857, "v": "प्रज्वाल्य कृष्णवर्त्मानमुपागम्य रणे व्रतम् । तस्मिन्नग्नौ तदा चक्रुः प्रतिज्ञां दृढनिश्चयाः ॥"},
{"c": "7.16", "n": "28", "i": 33858, "v": "शृण्वतां सर्वभूतानामुच्चैर्वाचः स्म मेनिरे । धृत्वा धनंजयवधे प्रतिज्ञां चापि चक्रिरे ॥"},
{"c": "7.16", "n": "29", "i": 33859, "v": "ये वै लोकाश्चानृतानां ये चैव ब्रह्मघातिनाम् । पानपस्य च ये लोका गुरुदाररतस्य च ॥"},
{"c": "7.16", "n": "30", "i": 33860, "v": "ब्रह्मस्वहारिणश्चैव राजपिण्डापहारिणः । शरणागतं च त्यजतो याचमानं तथा घ्नतः ॥"},
{"c": "7.16", "n": "31", "i": 33861, "v": "अगारदाहिनां ये च ये च गां निघ्नतामपि । अपचारिणां च ये लोका ये च ब्रह्मद्विषामपि ॥"},
{"c": "7.16", "n": "32", "i": 33862, "v": "जायां च ऋतुकाले वै ये मोहादभिगच्छताम् । श्राद्धसंगतिकानां च ये चाप्यात्मापहारिणाम् ॥"},
{"c": "7.16", "n": "33", "i": 33863, "v": "न्यासापहारिणां ये च श्रुतं नाशयतां च ये । कोपेन युध्यमानानां ये च नीचानुसारिणाम् ॥"},
{"c": "7.16", "n": "34", "i": 33864, "v": "नास्तिकानां च ये लोका येऽग्निहोरापितृत्यजाम् । तानाप्नुयामहे लोकान्ये च पापकृतामपि ॥"},
{"c": "7.16", "n": "35", "i": 33865, "v": "यद्यहत्वा वयं युद्धे निवर्तेम धनंजयम् । तेन चाभ्यर्दितास्त्रासाद्भवेम हि पराङ्मुखाः ॥"},
{"c": "7.16", "n": "36", "i": 33866, "v": "यदि त्वसुकरं लोके कर्म कुर्याम संयुगे । इष्टान्पुण्यकृतां लोकान्प्राप्नुयाम न संशयः ॥"},
{"c": "7.16", "n": "37", "i": 33867, "v": "एवमुक्त्वा ततो राजंस्तेऽभ्यवर्तन्त संयुगे । आह्वयन्तोऽर्जुनं वीराः पितृजुष्टां दिशं प्रति ॥"},
{"c": "7.16", "n": "38", "i": 33868, "v": "आहूतस्तैर्नरव्याघ्रैः पार्थः परपुरंजयः । धर्मराजमिदं वाक्यमपदान्तरमब्रवीत् ॥"},
{"c": "7.16", "n": "39", "i": 33869, "v": "आहूतो न निवर्तेयमिति मे व्रतमाहितम् । संशप्तकाश्च मां राजन्नाह्वयन्ति पुनः पुनः ॥"},
{"c": "7.16", "n": "40", "i": 33870, "v": "एष च भ्रातृभिः सार्धं सुशर्माह्वयते रणे । वधाय सगणस्यास्य मामनुज्ञातुमर्हसि ॥"},
{"c": "7.16", "n": "41", "i": 33871, "v": "नैतच्छक्नोमि संसोढुमाह्वानं पुरुषर्षभ । सत्यं ते प्रतिजानामि हतान्विद्धि परान्युधि ॥"},
{"c": "7.16", "t": "युधिष्ठिर उवाच ।"},
{"c": "7.16", "n": "42", "i": 33872, "v": "श्रुतमेतत्त्वया तात यद्द्रोणस्य चिकीर्षितम् । यथा तदनृतं तस्य भवेत्तद्वत्समाचर ॥"},
{"c": "7.16", "n": "43", "i": 33873, "v": "द्रोणो हि बलवाञ्शूरः कृतास्त्रश्च जितश्रमः । प्रतिज्ञातं च तेनैतद्ग्रहणं मे महारथ ॥"},
{"c": "7.16", "t": "अर्जुन उवाच ।"},
{"c": "7.16", "n": "44", "i": 33874, "v": "अयं वै सत्यजिद्राजन्नद्य ते रक्षिता युधि । ध्रियमाणे हि पाञ्चाल्ये नाचार्यः काममाप्स्यति ॥"},
{"c": "7.16", "n": "45", "i": 33875, "v": "हते तु पुरुषव्याघ्रे रणे सत्यजिति प्रभो । सर्वैरपि समेतैर्वा न स्थातव्यं कथंचन ॥"},
{"c": "7.16", "t": "संजय उवाच ।"},
{"c": "7.16", "n": "46", "i": 33876, "v": "अनुज्ञातस्ततो राज्ञा परिष्वक्तश्च फल्गुनः । प्रेम्णा दृष्टश्च बहुधा आशिषा च प्रयोजितः ॥"},
{"c": "7.16", "n": "47", "i": 33877, "v": "विहायैनं ततः पार्थस्त्रिगर्तान्प्रत्ययाद्बली । क्षुधितः क्षुद्विघातार्थं सिंहो मृगगणानिव ॥"},
{"c": "7.16", "n": "48", "i": 33878, "v": "ततो दौर्योधनं सैन्यं मुदा परमया युतम् । गतेऽर्जुने भृशं क्रुद्धं धर्मराजस्य निग्रहे ॥"},
{"c": "7.16", "n": "49", "i": 33879, "v": "ततोऽन्योन्येन ते सेने समाजग्मतुरोजसा । गङ्गासरय्वोर्वेगेन प्रावृषीवोल्बणोदके ॥"},
{"c": "7.17", "t": "संजय उवाच ।"},
{"c": "7.17", "n": "1", "i": 33880, "v": "ततः संशप्तका राजन्समे देशे व्यवस्थिताः । व्यूह्यानीकं रथैरेव चन्द्रार्धाख्यं मुदान्विताः ॥"},
{"c": "7.17", "n": "2", "i": 33881, "v": "ते किरीटिनमायान्तं दृष्ट्वा हर्षेण मारिष । उदक्रोशन्नरव्याघ्राः शब्देन महता तदा ॥"},
{"c": "7.17", "n": "3", "i": 33882, "v": "स शब्दः प्रदिशः सर्वा दिशः खं च समावृणोत् । आवृतत्वाच्च लोकस्य नासीत्तत्र प्रतिस्वनः ॥"},
{"c": "7.17", "n": "4", "i": 33883, "v": "अतीव संप्रहृष्टांस्तानुपलभ्य धनंजयः । किंचिदभ्युत्स्मयन्कृष्णमिदं वचनमब्रवीत् ॥"},
{"c": "7.17", "n": "5", "i": 33884, "v": "पश्यैतान्देवकीमातर्मुमूर्षूनद्य संयुगे । भ्रातॄंस्त्रैगर्तकानेवं रोदितव्ये प्रहर्षितान् ॥"},
{"c": "7.17", "n": "6", "i": 33885, "v": "अथ वा हर्षकालोऽयं त्रैगर्तानामसंशयम् । कुनरैर्दुरवापान्हि लोकान्प्राप्स्यन्त्यनुत्तमान् ॥"},
{"c": "7.17", "n": "7", "i": 33886, "v": "एवमुक्त्वा महाबाहुर्हृषीकेशं ततोऽर्जुनः । आससाद रणे व्यूढां त्रैगर्तानामनीकिनीम् ॥"},
{"c": "7.17", "n": "8", "i": 33887, "v": "स देवदत्तमादाय शङ्खं हेमपरिष्कृतम् । दध्मौ वेगेन महता फल्गुनः पूरयन्दिशः ॥"},
{"c": "7.17", "n": "9", "i": 33888, "v": "तेन शब्देन वित्रस्ता संशप्तकवरूथिनी । निश्चेष्टावस्थिता संख्ये अश्मसारमयी यथा ॥"},
{"c": "7.17", "n": "10", "i": 33889, "v": "वाहास्तेषां विवृत्ताक्षाः स्तब्धकर्णशिरोधराः । विष्टब्धचरणा मूत्रं रुधिरं च प्रसुस्रुवुः ॥"},
{"c": "7.17", "n": "11", "i": 33890, "v": "उपलभ्य च ते संज्ञामवस्थाप्य च वाहिनीम् । युगपत्पाण्डुपुत्राय चिक्षिपुः कङ्कपत्रिणः ॥"},
{"c": "7.17", "n": "12", "i": 33891, "v": "तान्यर्जुनः सहस्राणि दश पञ्चैव चाशुगैः । अनागतान्येव शरैश्चिच्छेदाशुपराक्रमः ॥"},
{"c": "7.17", "n": "13", "i": 33892, "v": "ततोऽर्जुनं शितैर्बाणैर्दशभिर्दशभिः पुनः । प्रत्यविध्यंस्ततः पार्थस्तानविध्यत्त्रिभिस्त्रिभिः ॥"},
{"c": "7.17", "n": "14", "i": 33893, "v": "एकैकस्तु ततः पार्थं राजन्विव्याध पञ्चभिः । स च तान्प्रतिविव्याध द्वाभ्यां द्वाभ्यां पराक्रमी ॥"},
{"c": "7.17", "n": "15", "i": 33894, "v": "भूय एव तु संरब्धास्तेऽर्जुनं सहकेशवम् । आपूरयञ्शरैस्तीक्ष्णैस्तटाकमिव वृष्टिभिः ॥"},
{"c": "7.17", "n": "16", "i": 33895, "v": "ततः शरसहस्राणि प्रापतन्नर्जुनं प्रति । भ्रमराणामिव व्राताः फुल्लद्रुमगणे वने ॥"},
{"c": "7.17", "n": "17", "i": 33896, "v": "ततः सुबाहुस्त्रिंशद्भिरद्रिसारमयैर्दृढैः । अविध्यदिषुभिर्गाढं किरीटे सव्यसाचिनम् ॥"},
{"c": "7.17", "n": "18", "i": 33897, "v": "तैः किरीटी किरीटस्थैर्हेमपुङ्खैरजिह्मगैः । शातकुम्भमयापीडो बभौ यूप इवोच्छ्रितः ॥"},
{"c": "7.17", "n": "19", "i": 33898, "v": "हस्तावापं सुबाहोस्तु भल्लेन युधि पाण्डवः । चिच्छेद तं चैव पुनः शरवर्षैरवाकिरत् ॥"},
{"c": "7.17", "n": "20", "i": 33899, "v": "ततः सुशर्मा दशभिः सुरथश्च किरीटिनम् । सुधर्मा सुधनुश्चैव सुबाहुश्च समर्पयन् ॥"},
{"c": "7.17", "n": "21", "i": 33900, "v": "तांस्तु सर्वान्पृथग्बाणैर्वानरप्रवरध्वजः । प्रत्यविध्यद्ध्वजांश्चैषां भल्लैश्चिच्छेद काञ्चनान् ॥"},
{"c": "7.17", "n": "22", "i": 33901, "v": "सुधन्वनो धनुश्छित्त्वा हयान्वै न्यवधीच्छरैः । अथास्य सशिरस्त्राणं शिरः कायादपाहरत् ॥"},
{"c": "7.17", "n": "23", "i": 33902, "v": "तस्मिंस्तु पतिते वीरे त्रस्तास्तस्य पदानुगाः । व्यद्रवन्त भयाद्भीता येन दौर्योधनं बलम् ॥"},
{"c": "7.17", "n": "24", "i": 33903, "v": "ततो जघान संक्रुद्धो वासविस्तां महाचमूम् । शरजालैरविच्छिन्नैस्तमः सूर्य इवांशुभिः ॥"},
{"c": "7.17", "n": "25", "i": 33904, "v": "ततो भग्ने बले तस्मिन्विप्रयाते समन्ततः । सव्यसाचिनि संक्रुद्धे त्रैगर्तान्भयमाविशत् ॥"},
{"c": "7.17", "n": "26", "i": 33905, "v": "ते वध्यमानाः पार्थेन शरैः संनतपर्वभिः । अमुह्यंस्तत्र तत्रैव त्रस्ता मृगगणा इव ॥"},
{"c": "7.17", "n": "27", "i": 33906, "v": "ततस्त्रिगर्तराट्क्रुद्धस्तानुवाच महारथान् । अलं द्रुतेन वः शूरा न भयं कर्तुमर्हथ ॥"},
{"c": "7.17", "n": "28", "i": 33907, "v": "शप्त्वा तु शपथान्घोरान्सर्वसैन्यस्य पश्यतः । गत्वा दौर्योधनं सैन्यं किं वै वक्ष्यथ मुख्यगाः ॥"},
{"c": "7.17", "n": "29", "i": 33908, "v": "नावहास्याः कथं लोके कर्मणानेन संयुगे । भवेम सहिताः सर्वे निवर्तध्वं यथाबलम् ॥"},
{"c": "7.17", "n": "30", "i": 33909, "v": "एवमुक्तास्तु ते राजन्नुदक्रोशन्मुहुर्मुहुः । शङ्खांश्च दध्मिरे वीरा हर्षयन्तः परस्परम् ॥"},
{"c": "7.17", "n": "31", "i": 33910, "v": "ततस्ते संन्यवर्तन्त संशप्तकगणाः पुनः । नारायणाश्च गोपालाः कृत्वा मृत्युं निवर्तनम् ॥"},
{"c": "7.18", "t": "संजय उवाच ।"},
{"c": "7.18", "n": "1", "i": 33911, "v": "दृष्ट्वा तु संनिवृत्तांस्तान्संशप्तकगणान्पुनः । वासुदेवं महात्मानमर्जुनः समभाषत ॥"},
{"c": "7.18", "n": "2", "i": 33912, "v": "चोदयाश्वान्हृषीकेश संशप्तकगणान्प्रति । नैते हास्यन्ति संग्रामं जीवन्त इति मे मतिः ॥"},
{"c": "7.18", "n": "3", "i": 33913, "v": "पश्य मेऽस्त्रबलं घोरं बाह्वोरिष्वसनस्य च । अद्यैतान्पातयिष्यामि क्रुद्धो रुद्रः पशूनिव ॥"},
{"c": "7.18", "n": "4", "i": 33914, "v": "ततः कृष्णः स्मितं कृत्वा परिणन्द्य शिवेन तम् । प्रावेशयत दुर्धर्षो यत्र यत्रैच्छदर्जुनः ॥"},
{"c": "7.18", "n": "5", "i": 33915, "v": "बभ्राजे स रथोऽत्यर्थमुह्यमानो रणे तदा । उह्यमानमिवाकाशे विमानं पाण्डुरैर्हयैः ॥"},
{"c": "7.18", "n": "6", "i": 33916, "v": "मण्डलानि ततश्चक्रे गतप्रत्यागतानि च । यथा शक्ररथो राजन्युद्धे देवासुरे पुरा ॥"},
{"c": "7.18", "n": "7", "i": 33917, "v": "अथ नारायणाः क्रुद्धा विविधायुधपाणयः । छादयन्तः शरव्रातैः परिवव्रुर्धनंजयम् ॥"},
{"c": "7.18", "n": "8", "i": 33918, "v": "अदृश्यं च मुहूर्तेन चक्रुस्ते भरतर्षभ । कृष्णेन सहितं युद्धे कुन्तीपुत्रं धनंजयम् ॥"},
{"c": "7.18", "n": "9", "i": 33919, "v": "क्रुद्धस्तु फल्गुनः संख्ये द्विगुणीकृतविक्रमः । गाण्डीवमुपसंमृज्य तूर्णं जग्राह संयुगे ॥"},
{"c": "7.18", "n": "10", "i": 33920, "v": "बद्ध्वा च भृकुटीं वक्त्रे क्रोधस्य प्रतिलक्षणम् । देवदत्तं महाशङ्खं पूरयामास पाण्डवः ॥"},
{"c": "7.18", "n": "11", "i": 33921, "v": "अथास्त्रमरिसंघघ्नं त्वाष्ट्रमभ्यस्यदर्जुनः । ततो रूपसहस्राणि प्रादुरासन्पृथक्पृथक् ॥"},
{"c": "7.18", "n": "12", "i": 33922, "v": "आत्मनः प्रतिरूपैस्तैर्नानारूपैर्विमोहिताः । अन्योन्यमर्जुनं मत्वा स्वमात्मानं च जघ्निरे ॥"},
{"c": "7.18", "n": "13", "i": 33923, "v": "अयमर्जुनोऽयं गोविन्द इमौ यादवपाण्डवौ । इति ब्रुवाणाः संमूढा जघ्नुरन्योन्यमाहवे ॥"},
{"c": "7.18", "n": "14", "i": 33924, "v": "मोहिताः परमास्त्रेण क्षयं जग्मुः परस्परम् । अशोभन्त रणे योधाः पुष्पिता इव किंशुकाः ॥"},
{"c": "7.18", "n": "15", "i": 33925, "v": "ततः शरसहस्राणि तैर्विमुक्तानि भस्मसात् । कृत्वा तदस्त्रं तान्वीराननयद्यमसादनम् ॥"},
{"c": "7.18", "n": "16", "i": 33926, "v": "अथ प्रहस्य बीभत्सुर्ललित्थान्मालवानपि । माचेल्लकांस्त्रिगर्तांश्च यौधेयांश्चार्दयच्छरैः ॥"},
{"c": "7.18", "n": "17", "i": 33927, "v": "ते वध्यमाना वीरेण क्षत्रियाः कालचोदिताः । व्यसृजञ्शरवर्षाणि पार्थे नानाविधानि च ॥"},
{"c": "7.18", "n": "18", "i": 33928, "v": "ततो नैवार्जुनस्तत्र न रथो न च केशवः । प्रत्यदृश्यत घोरेण शरवर्षेण संवृतः ॥"},
{"c": "7.18", "n": "19", "i": 33929, "v": "ततस्ते लब्धलक्ष्यत्वादन्योन्यमभिचुक्रुशुः । हतौ कृष्णाविति प्रीता वासांस्यादुधुवुस्तदा ॥"},
{"c": "7.18", "n": "20", "i": 33930, "v": "भेरीमृदङ्गशङ्खांश्च दध्मुर्वीराः सहस्रशः । सिंहनादरवांश्चोग्रांश्चक्रिरे तत्र मारिष ॥"},
{"c": "7.18", "n": "21", "i": 33931, "v": "ततः प्रसिष्विदे कृष्णः खिन्नश्चार्जुनमब्रवीत् । क्वासि पार्थ न पश्ये त्वां कच्चिज्जीवसि शत्रुहन् ॥"},
{"c": "7.18", "n": "22", "i": 33932, "v": "तस्य तं मानुषं भावं भावज्ञोऽऽज्ञाय पाण्डवः । वायव्यास्त्रेण तैरस्तां शरवृष्टिमपाहरत् ॥"},
{"c": "7.18", "n": "23", "i": 33933, "v": "ततः संशप्तकव्रातान्साश्वद्विपरथायुधान् । उवाह भगवान्वायुः शुष्कपर्णचयानिव ॥"},
{"c": "7.18", "n": "24", "i": 33934, "v": "उह्यमानास्तु ते राजन्बह्वशोभन्त वायुना । प्रडीनाः पक्षिणः काले वृक्षेभ्य इव मारिष ॥"},
{"c": "7.18", "n": "25", "i": 33935, "v": "तांस्तथा व्याकुलीकृत्य त्वरमाणो धनंजयः । जघान निशितैर्बाणैः सहस्राणि शतानि च ॥"},
{"c": "7.18", "n": "26", "i": 33936, "v": "शिरांसि भल्लैरहरद्बाहूनपि च सायुधान् । हस्तिहस्तोपमांश्चोरूञ्शरैरुर्व्यामपातयत् ॥"},
{"c": "7.18", "n": "27", "i": 33937, "v": "पृष्ठच्छिन्नान्विचरणान्विमस्तिष्केक्षणाङ्गुलीन् । नानाङ्गावयवैर्हीनांश्चकारारीन्धनंजयः ॥"},
{"c": "7.18", "n": "28", "i": 33938, "v": "गन्धर्वनगराकारान्विधिवत्कल्पितान्रथान् । शरैर्विशकलीकुर्वंश्चक्रे व्यश्वरथद्विपान् ॥"},
{"c": "7.18", "n": "29", "i": 33939, "v": "मुण्डतालवनानीव तत्र तत्र चकाशिरे । छिन्नध्वजरथव्राताः केचित्केचित्क्वचित्क्वचित् ॥"},
{"c": "7.18", "n": "30", "i": 33940, "v": "सोत्तरायुधिनो नागाः सपताकाङ्कुशायुधाः । पेतुः शक्राशनिहता द्रुमवन्त इवाचलाः ॥"},
{"c": "7.18", "n": "31", "i": 33941, "v": "चामरापीडकवचाः स्रस्तान्त्रनयनासवः । सारोहास्तुरगाः पेतुः पार्थबाणहताः क्षितौ ॥"},
{"c": "7.18", "n": "32", "i": 33942, "v": "विप्रविद्धासिनखराश्छिन्नवर्मर्ष्टिशक्तयः । पत्तयश्छिन्नवर्माणः कृपणं शेरते हताः ॥"},
{"c": "7.18", "n": "33", "i": 33943, "v": "तैर्हतैर्हन्यमानैश्च पतद्भिः पतितैरपि । भ्रमद्भिर्निष्टनद्भिश्च घोरमायोधनं बभौ ॥"},
{"c": "7.18", "n": "34", "i": 33944, "v": "रजश्च महदुद्भूतं शान्तं रुधिरवृष्टिभिः । मही चाप्यभवद्दुर्गा कबन्धशतसंकुला ॥"},
{"c": "7.18", "n": "35", "i": 33945, "v": "तद्बभौ रौद्रबीभत्सं बीभत्सोर्यानमाहवे । आक्रीड इव रुद्रस्य घ्नतः कालात्यये पशून् ॥"},
{"c": "7.18", "n": "36", "i": 33946, "v": "ते वध्यमानाः पार्थेन व्याकुलाश्वरथद्विपाः । तमेवाभिमुखाः क्षीणाः शक्रस्यातिथितां गताः ॥"},
{"c": "7.18", "n": "37", "i": 33947, "v": "सा भूमिर्भरतश्रेष्ठ निहतैस्तैर्महारथैः । आस्तीर्णा संबभौ सर्वा प्रेतीभूतैः समन्ततः ॥"},
{"c": "7.18", "n": "38", "i": 33948, "v": "एतस्मिन्नन्तरे चैव प्रमत्ते सव्यसाचिनि । व्यूढानीकस्ततो द्रोणो युधिष्ठिरमुपाद्रवत् ॥"},
{"c": "7.18", "n": "39", "i": 33949, "v": "तं प्रत्यगृह्णंस्त्वरिता व्यूढानीकाः प्रहारिणः । युधिष्ठिरं परीप्सन्तस्तदासीत्तुमुलं महत् ॥"},
{"c": "7.19", "t": "संजय उवाच ।"},
{"c": "7.19", "n": "1", "i": 33950, "v": "परिणाम्य निशां तां तु भारद्वाजो महारथः । बहूक्त्वा च ततो राजन्राजानं च सुयोधनम् ॥"},
{"c": "7.19", "n": "2", "i": 33951, "v": "विधाय योगं पार्थेन संशप्तकगणैः सह । निष्क्रान्ते च रणात्पार्थे संशप्तकवधं प्रति ॥"},
{"c": "7.19", "n": "3", "i": 33952, "v": "व्यूढानीकस्ततो द्रोणः पाण्डवानां महाचमूम् । अभ्ययाद्भरतश्रेष्ठ धर्मराजजिघृक्षया ॥"},
{"c": "7.19", "n": "4", "i": 33953, "v": "व्यूहं दृष्ट्वा सुपर्णं तु भारद्वाजकृतं तदा । व्यूहेन मण्डलार्धेन प्रत्यव्यूहद्युधिष्ठिरः ॥"},
{"c": "7.19", "n": "5", "i": 33954, "v": "मुखमासीत्सुपर्णस्य भारद्वाजो महारथः । शिरो दुर्योधनो राजा सोदर्यैः सानुगैः सह ॥"},
{"c": "7.19", "n": "6", "i": 33955, "v": "चक्षुषी कृतवर्मा च गौतमश्चास्यतां वरः । भूतवर्मा क्षेमशर्मा करकर्षश्च वीर्यवान् ॥"},
{"c": "7.19", "n": "7", "i": 33956, "v": "कलिङ्गाः सिंहलाः प्राच्याः शूराभीरा दशेरकाः । शका यवनकाम्बोजास्तथा हंसपदाश्च ये ॥"},
{"c": "7.19", "n": "8", "i": 33957, "v": "ग्रीवायां शूरसेनाश्च दरदा मद्रकेकयाः । गजाश्वरथपत्त्यौघास्तस्थुः शतसहस्रशः ॥"},
{"c": "7.19", "n": "9", "i": 33958, "v": "भूरिश्रवाः शलः शल्यः सोमदत्तश्च बाह्लिकः । अक्षौहिण्या वृता वीरा दक्षिणं पक्षमाश्रिताः ॥"},
{"c": "7.19", "n": "10", "i": 33959, "v": "विन्दानुविन्दावावन्त्यौ काम्बोजश्च सुदक्षिणः । वामं पक्षं समाश्रित्य द्रोणपुत्राग्रगाः स्थिताः ॥"},
{"c": "7.19", "n": "11", "i": 33960, "v": "पृष्ठे कलिङ्गाः साम्बष्ठा मागधाः पौण्ड्रमद्रकाः । गान्धाराः शकुनिप्राग्याः पार्वतीया वसातयः ॥"},
{"c": "7.19", "n": "12", "i": 33961, "v": "पुच्छे वैकर्तनः कर्णः सपुत्रज्ञातिबान्धवः । महत्या सेनया तस्थौ नानाध्वजसमुत्थया ॥"},
{"c": "7.19", "n": "13", "i": 33962, "v": "जयद्रथो भीमरथः सांयात्रिकसभो जयः । भूमिंजयो वृषक्राथो नैषधश्च महाबलः ॥"},
{"c": "7.19", "n": "14", "i": 33963, "v": "वृता बलेन महता ब्रह्मलोकपुरस्कृताः । व्यूहस्योपरि ते राजन्स्थिता युद्धविशारदाः ॥"},
{"c": "7.19", "n": "15", "i": 33964, "v": "द्रोणेन विहितो व्यूहः पदात्यश्वरथद्विपैः । वातोद्धूतार्णवाकारः प्रवृत्त इव लक्ष्यते ॥"},
{"c": "7.19", "n": "16", "i": 33965, "v": "तस्य पक्षप्रपक्षेभ्यो निष्पतन्ति युयुत्सवः । सविद्युत्स्तनिता मेघाः सर्वदिग्भ्य इवोष्णगे ॥"},
{"c": "7.19", "n": "17", "i": 33966, "v": "तस्य प्राग्ज्योतिषो मध्ये विधिवत्कल्पितं गजम् । आस्थितः शुशुभे राजन्नंशुमानुदये यथा ॥"},
{"c": "7.19", "n": "18", "i": 33967, "v": "माल्यदामवता राजा श्वेतच्छत्रेण धार्यता । कृत्तिकायोगयुक्तेन पौर्णमास्यामिवेन्दुना ॥"},
{"c": "7.19", "n": "19", "i": 33968, "v": "नीलाञ्जनचयप्रख्यो मदान्धो द्विरदो बभौ । अभिवृष्टो महामेघैर्यथा स्यात्पर्वतो महान् ॥"},
{"c": "7.19", "n": "20", "i": 33969, "v": "नानानृपतिभिर्वीरैर्विविधायुधभूषणैः । समन्वितः पार्वतीयैः शक्रो देवगणैरिव ॥"},
{"c": "7.19", "n": "21", "i": 33970, "v": "ततो युधिष्ठिरः प्रेक्ष्य व्यूहं तमतिमानुषम् । अजय्यमरिभिः संख्ये पार्षतं वाक्यमब्रवीत् ॥"},
{"c": "7.19", "n": "22", "i": 33971, "v": "ब्राह्मणस्य वशं नाहमियामद्य यथा प्रभो । पारावतसवर्णाश्व तथा नीतिर्विधीयताम् ॥"},
{"c": "7.19", "t": "धृष्टद्युम्न उवाच ।"},
{"c": "7.19", "n": "23", "i": 33972, "v": "द्रोणस्य यतमानस्य वशं नैष्यसि सुव्रत । अहमावारयिष्यामि द्रोणमद्य सहानुगम् ॥"},
{"c": "7.19", "n": "24", "i": 33973, "v": "मयि जीवति कौरव्य नोद्वेगं कर्तुमर्हसि । न हि शक्तो रणे द्रोणो विजेतुं मां कथंचन ॥"},
{"c": "7.19", "t": "संजय उवाच ।"},
{"c": "7.19", "n": "25", "i": 33974, "v": "एवमुक्त्वा किरन्बाणान्द्रुपदस्य सुतो बली । पारावतसवर्णाश्वः स्वयं द्रोणमुपाद्रवत् ॥"},
{"c": "7.19", "n": "26", "i": 33975, "v": "अनिष्टदर्शनं दृष्ट्वा धृष्टद्युम्नमवस्थितम् । क्षणेनैवाभवद्द्रोणो नातिहृष्टमना इव ॥"},
{"c": "7.19", "n": "27", "i": 33976, "v": "तं तु संप्रेक्ष्य पुत्रस्ते दुर्मुखः शत्रुकर्शनः । प्रियं चिकीर्षन्द्रोणस्य धृष्टद्युम्नमवारयत् ॥"},
{"c": "7.19", "n": "28", "i": 33977, "v": "स संप्रहारस्तुमुलः समरूप इवाभवत् । पार्षतस्य च शूरस्य दुर्मुखस्य च भारत ॥"},
{"c": "7.19", "n": "29", "i": 33978, "v": "पार्षतः शरजालेन क्षिप्रं प्रच्छाद्य दुर्मुखम् । भारद्वाजं शरौघेण महता समवारयत् ॥"},
{"c": "7.19", "n": "30", "i": 33979, "v": "द्रोणमावारितं दृष्ट्वा भृशायस्तस्तवात्मजः । नानालिङ्गैः शरव्रातैः पार्षतं सममोहयत् ॥"},
{"c": "7.19", "n": "31", "i": 33980, "v": "तयोर्विषक्तयोः संख्ये पाञ्चाल्यकुरुमुख्ययोः । द्रोणो यौधिष्ठिरं सैन्यं बहुधा व्यधमच्छरैः ॥"},
{"c": "7.19", "n": "32", "i": 33981, "v": "अनिलेन यथाभ्राणि विच्छिन्नानि समन्ततः । तथा पार्थस्य सैन्यानि विच्छिन्नानि क्वचित्क्वचित् ॥"},
{"c": "7.19", "n": "33", "i": 33982, "v": "मुहूर्तमिव तद्युद्धमासीन्मधुरदर्शनम् । तत उन्मत्तवद्राजन्निर्मर्यादमवर्तत ॥"},
{"c": "7.19", "n": "34", "i": 33983, "v": "नैव स्वे न परे राजन्नज्ञायन्त परस्परम् । अनुमानेन संज्ञाभिर्युद्धं तत्समवर्तत ॥"},
{"c": "7.19", "n": "35", "i": 33984, "v": "चूडामणिषु निष्केषु भूषणेष्वसिचर्मसु । तेषामादित्यवर्णाभा मरीच्यः प्रचकाशिरे ॥"},
{"c": "7.19", "n": "36", "i": 33985, "v": "तत्प्रकीर्णपताकानां रथवारणवाजिनाम् । बलाकाशबलाभ्राभं ददृशे रूपमाहवे ॥"},
{"c": "7.19", "n": "37", "i": 33986, "v": "नरानेव नरा जघ्नुरुदग्राश्च हया हयान् । रथांश्च रथिनो जघ्नुर्वारणा वरवारणान् ॥"},
{"c": "7.19", "n": "38", "i": 33987, "v": "समुच्छ्रितपताकानां गजानां परमद्विपैः । क्षणेन तुमुलो घोरः संग्रामः समवर्तत ॥"},
{"c": "7.19", "n": "39", "i": 33988, "v": "तेषां संसक्तगात्राणां कर्षतामितरेतरम् । दन्तसंघातसंघर्षात्सधूमोऽग्निरजायत ॥"},
{"c": "7.19", "n": "40", "i": 33989, "v": "विप्रकीर्णपताकास्ते विषाणजनिताग्नयः । बभूवुः खं समासाद्य सविद्युत इवाम्बुदाः ॥"},
{"c": "7.19", "n": "41", "i": 33990, "v": "विक्षरद्भिर्नदद्भिश्च निपतद्भिश्च वारणैः । संबभूव मही कीर्णा मेघैर्द्यौरिव शारदी ॥"},
{"c": "7.19", "n": "42", "i": 33991, "v": "तेषामाहन्यमानानां बाणतोमरवृष्टिभिः । वारणानां रवो जज्ञे मेघानामिव संप्लवे ॥"},
{"c": "7.19", "n": "43", "i": 33992, "v": "तोमराभिहताः केचिद्बाणैश्च परमद्विपाः । वित्रेसुः सर्वभूतानां शब्दमेवापरेऽव्रजन् ॥"},
{"c": "7.19", "n": "44", "i": 33993, "v": "विषाणाभिहताश्चापि केचित्तत्र गजा गजैः । चक्रुरार्तस्वरं घोरमुत्पातजलदा इव ॥"},
{"c": "7.19", "n": "45", "i": 33994, "v": "प्रतीपं ह्रियमाणाश्च वारणा वरवारणैः । उन्मथ्य पुनराजह्रुः प्रेरिताः परमाङ्कुशैः ॥"},
{"c": "7.19", "n": "46", "i": 33995, "v": "महामात्रा महामात्रैस्ताडिताः शरतोमरैः । गजेभ्यः पृथिवीं जग्मुर्मुक्तप्रहरणाङ्कुशाः ॥"},
{"c": "7.19", "n": "47", "i": 33996, "v": "निर्मनुष्याश्च मातङ्गा विनदन्तस्ततस्ततः । छिन्नाभ्राणीव संपेतुः संप्रविश्य परस्परम् ॥"},
{"c": "7.19", "n": "48", "i": 33997, "v": "हतान्परिवहन्तश्च यन्त्रिताः परमायुधैः । दिशो जग्मुर्महानागाः केचिदेकचरा इव ॥"},
{"c": "7.19", "n": "49", "i": 33998, "v": "ताडितास्ताड्यमानाश्च तोमरर्ष्टिपरश्वधैः । पेतुरार्तस्वरं कृत्वा तदा विशसने गजाः ॥"},
{"c": "7.19", "n": "50", "i": 33999, "v": "तेषां शैलोपमैः कायैर्निपतद्भिः समन्ततः । आहता सहसा भूमिश्चकम्पे च ननाद च ॥"},
{"c": "7.19", "n": "51", "i": 34000, "v": "सादितैः सगजारोहैः सपताकैः समन्ततः । मातङ्गैः शुशुभे भूमिर्विकीर्णैरिव पर्वतैः ॥"},
{"c": "7.19", "n": "52", "i": 34001, "v": "गजस्थाश्च महामात्रा निर्भिन्नहृदया रणे । रथिभिः पातिता भल्लैर्विकीर्णाङ्कुशतोमराः ॥"},
{"c": "7.19", "n": "53", "i": 34002, "v": "क्रौञ्चवद्विनदन्तोऽन्ये नाराचाभिहता गजाः । परान्स्वांश्चापि मृद्नन्तः परिपेतुर्दिशो दश ॥"},
{"c": "7.19", "n": "54", "i": 34003, "v": "गजाश्वरथसंघानां शरीरौघसमावृता । बभूव पृथिवी राजन्मांसशोणितकर्दमा ॥"},
{"c": "7.19", "n": "55", "i": 34004, "v": "प्रमथ्य च विषाणाग्रैः समुत्क्षिप्य च वारणैः । सचक्राश्च विचक्राश्च रथैरेव महारथाः ॥"},
{"c": "7.19", "n": "56", "i": 34005, "v": "रथाश्च रथिभिर्हीना निर्मनुष्याश्च वाजिनः । हतारोहाश्च मातङ्गा दिशो जग्मुः शरातुराः ॥"},
{"c": "7.19", "n": "57", "i": 34006, "v": "जघानात्र पिता पुत्रं पुत्रश्च पितरं तथा । इत्यासीत्तुमुलं युद्धं न प्रज्ञायत किंचन ॥"},
{"c": "7.19", "n": "58", "i": 34007, "v": "आ गुल्फेभ्योऽवसीदन्त नराः शोणितकर्दमे । दीप्यमानैः परिक्षिप्ता दावैरिव महाद्रुमाः ॥"},
{"c": "7.19", "n": "59", "i": 34008, "v": "शोणितैः सिच्यमानानि वस्त्राणि कवचानि च । छत्राणि च पताकाश्च सर्वं रक्तमदृश्यत ॥"},
{"c": "7.19", "n": "60", "i": 34009, "v": "हयौघाश्च रथौघाश्च नरौघाश्च निपातिताः । संवृत्ताः पुनरावृत्ता बहुधा रथनेमिभिः ॥"},
{"c": "7.19", "n": "61", "i": 34010, "v": "स गजौघमहावेगः परासुनरशैवलः । रथौघतुमुलावर्तः प्रबभौ सैन्यसागरः ॥"},
{"c": "7.19", "n": "62", "i": 34011, "v": "तं वाहनमहानौभिर्योधा जयधनैषिणः । अवगाह्यावमज्जन्तो नैव मोहं प्रचक्रिरे ॥"},
{"c": "7.19", "n": "63", "i": 34012, "v": "शरवर्षाभिवृष्टेषु योधेष्वजितलक्ष्मसु । न हि स्वचित्ततां लेभे कश्चिदाहतलक्षणः ॥"},
{"c": "7.19", "n": "64", "i": 34013, "v": "वर्तमाने तथा युद्धे घोररूपे भयंकरे । मोहयित्वा परान्द्रोणो युधिष्ठिरमुपाद्रवत् ॥"},
{"c": "7.20", "t": "संजय उवाच ।"},
{"c": "7.20", "n": "1", "i": 34014, "v": "ततो युधिष्ठिरो द्रोणं दृष्ट्वान्तिकमुपागतम् । महता शरवर्षेण प्रत्यगृह्णादभीतवत् ॥"},
{"c": "7.20", "n": "2", "i": 34015, "v": "ततो हलहलाशब्द आसीद्यौधिष्ठिरे बले । जिघृक्षति महासिंहे गजानामिव यूथपम् ॥"},
{"c": "7.20", "n": "3", "i": 34016, "v": "दृष्ट्वा द्रोणं ततः शूरः सत्यजित्सत्यविक्रमः । युधिष्ठिरं परिप्रेप्सुमाचार्यं समुपाद्रवत् ॥"},
{"c": "7.20", "n": "4", "i": 34017, "v": "तत आचार्यपाञ्चाल्यौ युयुधाते परस्परम् । विक्षोभयन्तौ तत्सैन्यमिन्द्रवैरोचनाविव ॥"},
{"c": "7.20", "n": "5", "i": 34018, "v": "ततः सत्यजितं तीक्ष्णैर्दशभिर्मर्मभेदिभिः । अविध्यच्छीघ्रमाचार्यश्छित्त्वास्य सशरं धनुः ॥"},
{"c": "7.20", "n": "6", "i": 34019, "v": "स शीघ्रतरमादाय धनुरन्यत्प्रतापवान् । द्रोणं सोऽभिजघानाशु विंशद्भिः कङ्कपत्रिभिः ॥"},
{"c": "7.20", "n": "7", "i": 34020, "v": "ज्ञात्वा सत्यजिता द्रोणं ग्रस्यमानमिवाहवे । वृकः शरशतैस्तीक्ष्णैः पाञ्चाल्यो द्रोणमर्दयत् ॥"},
{"c": "7.20", "n": "8", "i": 34021, "v": "संछाद्यमानं समरे द्रोणं दृष्ट्वा महारथम् । चुक्रुशुः पाण्डवा राजन्वस्त्राणि दुधुवुश्च ह ॥"},
{"c": "7.20", "n": "9", "i": 34022, "v": "वृकस्तु परमक्रुद्धो द्रोणं षष्ट्या स्तनान्तरे । विव्याध बलवान्राजंस्तदद्भुतमिवाभवत् ॥"},
{"c": "7.20", "n": "10", "i": 34023, "v": "द्रोणस्तु शरवर्षेण छाद्यमानो महारथः । वेगं चक्रे महावेगः क्रोधादुद्वृत्य चक्षुषी ॥"},
{"c": "7.20", "n": "11", "i": 34024, "v": "ततः सत्यजितश्चापं छित्त्वा द्रोणो वृकस्य च । षड्भिः ससूतं सहयं शरैर्द्रोणोऽवधीद्वृकम् ॥"},
{"c": "7.20", "n": "12", "i": 34025, "v": "अथान्यद्धनुरादाय सत्यजिद्वेगवत्तरम् । साश्वं ससूतं विशिखैर्द्रोणं विव्याध सध्वजम् ॥"},
{"c": "7.20", "n": "13", "i": 34026, "v": "स तन्न ममृषे द्रोणः पाञ्चाल्येनार्दनं मृधे । ततस्तस्य विनाशाय सत्वरं व्यसृजच्छरान् ॥"},
{"c": "7.20", "n": "14", "i": 34027, "v": "हयान्ध्वजं धनुर्मुष्टिमुभौ च पार्ष्णिसारथी । अवाकिरत्ततो द्रोणः शरवर्षैः सहस्रशः ॥"},
{"c": "7.20", "n": "15", "i": 34028, "v": "तथा संछिद्यमानेषु कार्मुकेषु पुनः पुनः । पाञ्चाल्यः परमास्त्रज्ञः शोणाश्वं समयोधयत् ॥"},
{"c": "7.20", "n": "16", "i": 34029, "v": "स सत्यजितमालक्ष्य तथोदीर्णं महाहवे । अर्धचन्द्रेण चिच्छेद शिरस्तस्य महात्मनः ॥"},
{"c": "7.20", "n": "17", "i": 34030, "v": "तस्मिन्हते महामात्रे पाञ्चालानां रथर्षभे । अपायाज्जवनैरश्वैर्द्रोणात्त्रस्तो युधिष्ठिरः ॥"},
{"c": "7.20", "n": "18", "i": 34031, "v": "पाञ्चालाः केकया मत्स्याश्चेदिकारूषकोसलाः । युधिष्ठिरमुदीक्षन्तो हृष्टा द्रोणमुपाद्रवन् ॥"},
{"c": "7.20", "n": "19", "i": 34032, "v": "ततो युधिष्ठिरप्रेप्सुराचार्यः शत्रुपूगहा । व्यधमत्तान्यनीकानि तूलराशिमिवानिलः ॥"},
{"c": "7.20", "n": "20", "i": 34033, "v": "निर्दहन्तमनीकानि तानि तानि पुनः पुनः । द्रोणं मत्स्यादवरजः शतानीकोऽभ्यवर्तत ॥"},
{"c": "7.20", "n": "21", "i": 34034, "v": "सूर्यरश्मिप्रतीकाशैः कर्मारपरिमार्जितैः । षड्भिः ससूतं सहयं द्रोणं विद्ध्वानदद्भृशम् ॥"},
{"c": "7.20", "n": "22", "i": 34035, "v": "तस्य नानदतो द्रोणः शिरः कायात्सकुण्डलम् । क्षुरेणापाहरत्तूर्णं ततो मत्स्याः प्रदुद्रुवुः ॥"},
{"c": "7.20", "n": "23", "i": 34036, "v": "मत्स्याञ्जित्वाजयच्चेदीन्कारूषान्केकयानपि । पाञ्चालान्सृञ्जयान्पाण्डून्भारद्वाजः पुनः पुनः ॥"},
{"c": "7.20", "n": "24", "i": 34037, "v": "तं दहन्तमनीकानि क्रुद्धमग्निं यथा वनम् । दृष्ट्वा रुक्मरथं क्रुद्धं समकम्पन्त सृञ्जयाः ॥"},
{"c": "7.20", "n": "25", "i": 34038, "v": "उत्तमं ह्यादधानस्य धनुरस्याशुकारिणः । ज्याघोषो निघ्नतोऽमित्रान्दिक्षु सर्वासु शुश्रुवे ॥"},
{"c": "7.20", "n": "26", "i": 34039, "v": "नागानश्वान्पदातींश्च रथिनो गजसादिनः । रौद्रा हस्तवता मुक्ताः प्रमथ्नन्ति स्म सायकाः ॥"},
{"c": "7.20", "n": "27", "i": 34040, "v": "नानद्यमानः पर्जन्यो मिश्रवातो हिमात्यये । अश्मवर्षमिवावर्षत्परेषां भयमादधत् ॥"},
{"c": "7.20", "n": "28", "i": 34041, "v": "सर्वा दिशः समचरत्सैन्यं विक्षोभयन्निव । बली शूरो महेष्वासो मित्राणामभयंकरः ॥"},
{"c": "7.20", "n": "29", "i": 34042, "v": "तस्य विद्युदिवाभ्रेषु चापं हेमपरिष्कृतम् । दिक्षु सर्वास्वपश्याम द्रोणस्यामिततेजसः ॥"},
{"c": "7.20", "n": "30", "i": 34043, "v": "द्रोणस्तु पाण्डवानीके चकार कदनं महत् । यथा दैत्यगणे विष्णुः सुरासुरनमस्कृतः ॥"},
{"c": "7.20", "n": "31", "i": 34044, "v": "स शूरः सत्यवाक्प्राज्ञो बलवान्सत्यविक्रमः । महानुभावः कालान्ते रौद्रीं भीरुविभीषणाम् ॥"},
{"c": "7.20", "n": "32", "i": 34045, "v": "कवचोर्मिध्वजावर्तां मर्त्यकूलापहारिणीम् । गजवाजिमहाग्राहामसिमीनां दुरासदाम् ॥"},
{"c": "7.20", "n": "33", "i": 34046, "v": "वीरास्थिशर्करां रौद्रां भेरीमुरजकच्छपाम् । चर्मवर्मप्लवां घोरां केशशैवलशाड्वलाम् ॥"},
{"c": "7.20", "n": "34", "i": 34047, "v": "शरौघिणीं धनुःस्रोतां बाहुपन्नगसंकुलाम् । रणभूमिवहां घोरां कुरुसृञ्जयवाहिनीम् । मनुष्यशीर्षपाषाणां शक्तिमीनां गदोडुपाम् ॥"},
{"c": "7.20", "n": "35", "i": 34048, "v": "उष्णीषफेनवसनां निष्कीर्णान्त्रसरीसृपाम् । वीरापहारिणीमुग्रां मांसशोणितकर्दमाम् ॥"},
{"c": "7.20", "n": "36", "i": 34049, "v": "हस्तिग्राहां केतुवृक्षां क्षत्रियाणां निमज्जनीम् । क्रूरां शरीरसंघाटां सादिनक्रां दुरत्ययाम् । द्रोणः प्रावर्तयत्तत्र नदीमन्तकगामिनीम् ॥"},
{"c": "7.20", "n": "37", "i": 34050, "v": "क्रव्यादगणसंघुष्टां श्वशृगालगणायुताम् । निषेवितां महारौद्रैः पिशिताशैः समन्ततः ॥"},
{"c": "7.20", "n": "38", "i": 34051, "v": "तं दहन्तमनीकानि रथोदारं कृतान्तवत् । सर्वतोऽभ्यद्रवन्द्रोणं कुन्तीपुत्रपुरोगमाः ॥"},
{"c": "7.20", "n": "39", "i": 34052, "v": "तांस्तु शूरान्महेष्वासांस्तावकाभ्युद्यतायुधाः । राजानो राजपुत्राश्च समन्तात्पर्यवारयन् ॥"},
{"c": "7.20", "n": "40", "i": 34053, "v": "ततो द्रोणः सत्यसंधः प्रभिन्न इव कुञ्जरः । अभ्यतीत्य रथानीकं दृढसेनमपातयत् ॥"},
{"c": "7.20", "n": "41", "i": 34054, "v": "ततो राजानमासाद्य प्रहरन्तमभीतवत् । अविध्यन्नवभिः क्षेमं स हतः प्रापतद्रथात् ॥"},
{"c": "7.20", "n": "42", "i": 34055, "v": "स मध्यं प्राप्य सैन्यानां सर्वाः प्रविचरन्दिशः । त्राता ह्यभवदन्येषां न त्रातव्यः कथंचन ॥"},
{"c": "7.20", "n": "43", "i": 34056, "v": "शिखण्डिनं द्वादशभिर्विंशत्या चोत्तमौजसम् । वसुदानं च भल्लेन प्रेषयद्यमसादनम् ॥"},
{"c": "7.20", "n": "44", "i": 34057, "v": "अशीत्या क्षत्रवर्माणं षड्विंशत्या सुदक्षिणम् । क्षत्रदेवं तु भल्लेन रथनीडादपाहरत् ॥"},
{"c": "7.20", "n": "45", "i": 34058, "v": "युधामन्युं चतुःषष्ट्या त्रिंशता चैव सात्यकिम् । विद्ध्वा रुक्मरथस्तूर्णं युधिष्ठिरमुपाद्रवत् ॥"},
{"c": "7.20", "n": "46", "i": 34059, "v": "ततो युधिष्ठिरः क्षिप्रं कितवो राजसत्तमः । अपायाज्जवनैरश्वैः पाञ्चाल्यो द्रोणमभ्ययात् ॥"},
{"c": "7.20", "n": "47", "i": 34060, "v": "तं द्रोणः सधनुष्कं तु साश्वयन्तारमक्षिणोत् । स हतः प्रापतद्भूमौ रथाज्ज्योतिरिवाम्बरात् ॥"},
{"c": "7.20", "n": "48", "i": 34061, "v": "तस्मिन्हते राजपुत्रे पाञ्चालानां यशस्करे । हत द्रोणं हत द्रोणमित्यासीत्तुमुलं महत् ॥"},
{"c": "7.20", "n": "49", "i": 34062, "v": "तांस्तथा भृशसंक्रुद्धान्पाञ्चालान्मत्स्यकेकयान् । सृञ्जयान्पाण्डवांश्चैव द्रोणो व्यक्षोभयद्बली ॥"},
{"c": "7.20", "n": "50", "i": 34063, "v": "सात्यकिं चेकितानं च धृष्टद्युम्नशिखण्डिनौ । वार्धक्षेमिं चित्रसेनं सेनाबिन्दुं सुवर्चसम् ॥"},
{"c": "7.20", "n": "51", "i": 34064, "v": "एतांश्चान्यांश्च सुबहून्नानाजनपदेश्वरान् । सर्वान्द्रोणोऽजयद्युद्धे कुरुभिः परिवारितः ॥"},
{"c": "7.20", "n": "52", "i": 34065, "v": "तावकास्तु महाराज जयं लब्ध्वा महाहवे । पाण्डवेयान्रणे जघ्नुर्द्रवमाणान्समन्ततः ॥"},
{"c": "7.20", "n": "53", "i": 34066, "v": "ते दानवा इवेन्द्रेण वध्यमाना महात्मना । पाञ्चालाः केकया मत्स्याः समकम्पन्त भारत ॥"},
{"c": "7.21", "t": "धृतराष्ट्र उवाच ।"},
{"c": "7.21", "n": "1", "i": 34067, "v": "भारद्वाजेन भग्नेषु पाण्डवेषु महामृधे । पाञ्चालेषु च सर्वेषु कश्चिदन्योऽभ्यवर्तत ॥"},
{"c": "7.21", "n": "2", "i": 34068, "v": "आर्यां युद्धे मतिं कृत्वा क्षत्रियाणां यशस्करीम् । असेवितां कापुरुषैः सेवितां पुरुषर्षभैः ॥"},
{"c": "7.21", "n": "3", "i": 34069, "v": "स हि वीरो नरः सूत यो भग्नेषु निवर्तते । अहो नासीत्पुमान्कश्चिद्दृष्ट्वा द्रोणं व्यवस्थितम् ॥"},
{"c": "7.21", "n": "4", "i": 34070, "v": "जृम्भमाणमिव व्याघ्रं प्रभिन्नमिव कुञ्जरम् । त्यजन्तमाहवे प्राणान्संनद्धं चित्रयोधिनम् ॥"},
{"c": "7.21", "n": "5", "i": 34071, "v": "महेष्वासं नरव्याघ्रं द्विषतामघवर्धनम् । कृतज्ञं सत्यनिरतं दुर्योधनहितैषिणम् ॥"},
{"c": "7.21", "n": "6", "i": 34072, "v": "भारद्वाजं तथानीके दृष्ट्वा शूरमवस्थितम् । के वीराः संन्यवर्तन्त तन्ममाचक्ष्व संजय ॥"},
{"c": "7.21", "t": "संजय उवाच ।"},
{"c": "7.21", "n": "7", "i": 34073, "v": "तान्दृष्ट्वा चलितान्संख्ये प्रणुन्नान्द्रोणसायकैः । पाञ्चालान्पाण्डवान्मत्स्यान्सृञ्जयांश्चेदिकेकयान् ॥"},
{"c": "7.21", "n": "8", "i": 34074, "v": "द्रोणचापविमुक्तेन शरौघेणासुहारिणा । सिन्धोरिव महौघेन ह्रियमाणान्यथा प्लवान् ॥"},
{"c": "7.21", "n": "9", "i": 34075, "v": "कौरवाः सिंहनादेन नानावाद्यस्वनेन च । रथद्विपनराश्वैश्च सर्वतः पर्यवारयन् ॥"},
{"c": "7.21", "n": "10", "i": 34076, "v": "तान्पश्यन्सैन्यमध्यस्थो राजा स्वजनसंवृतः । दुर्योधनोऽब्रवीत्कर्णं प्रहृष्टः प्रहसन्निव ॥"},
{"c": "7.21", "n": "11", "i": 34077, "v": "पश्य राधेय पाञ्चालान्प्रणुन्नान्द्रोणसायकैः । सिंहेनेव मृगान्वन्यांस्त्रासितान्दृढधन्वना ॥"},
{"c": "7.21", "n": "12", "i": 34078, "v": "नैते जातु पुनर्युद्धमीहेयुरिति मे मतिः । यथा तु भग्ना द्रोणेन वातेनेव महाद्रुमाः ॥"},
{"c": "7.21", "n": "13", "i": 34079, "v": "अर्द्यमानाः शरैरेते रुक्मपुङ्खैर्महात्मना । पथा नैकेन गच्छन्ति घूर्णमानास्ततस्ततः ॥"},
{"c": "7.21", "n": "14", "i": 34080, "v": "संनिरुद्धाश्च कौरव्यैर्द्रोणेन च महात्मना । एतेऽन्ये मण्डलीभूताः पावकेनेव कुञ्जराः ॥"},
{"c": "7.21", "n": "15", "i": 34081, "v": "भ्रमरैरिव चाविष्टा द्रोणस्य निशितैः शरैः । अन्योन्यं समलीयन्त पलायनपरायणाः ॥"},
{"c": "7.21", "n": "16", "i": 34082, "v": "एष भीमो दृढक्रोधो हीनः पाण्डवसृञ्जयैः । मदीयैरावृतो योधैः कर्ण तर्जयतीव माम् ॥"},
{"c": "7.21", "n": "17", "i": 34083, "v": "व्यक्तं द्रोणमयं लोकमद्य पश्यति दुर्मतिः । निराशो जीवितान्नूनमद्य राज्याच्च पाण्डवः ॥"},
{"c": "7.21", "t": "कर्ण उवाच ।"},
{"c": "7.21", "n": "18", "i": 34084, "v": "नैष जातु महाबाहुर्जीवन्नाहवमुत्सृजेत् । न चेमान्पुरुषव्याघ्र सिंहनादान्विशक्ष्यते ॥"},
{"c": "7.21", "n": "19", "i": 34085, "v": "न चापि पाण्डवा युद्धे भज्येरन्निति मे मतिः । शूराश्च बलवन्तश्च कृतास्त्रा युद्धदुर्मदाः ॥"},
{"c": "7.21", "n": "20", "i": 34086, "v": "विषाग्निद्यूतसंक्लेशान्वनवासं च पाण्डवाः । स्मरमाणा न हास्यन्ति संग्राममिति मे मतिः ॥"},
{"c": "7.21", "n": "21", "i": 34087, "v": "निकृतो हि महाबाहुरमितौजा वृकोदरः । वरान्वरान्हि कौन्तेयो रथोदारान्हनिष्यति ॥"},
{"c": "7.21", "n": "22", "i": 34088, "v": "असिना धनुषा शक्त्या हयैर्नागैर्नरै रथैः । आयसेन च दण्डेन व्रातान्व्रातान्हनिष्यति ॥"},
{"c": "7.21", "n": "23", "i": 34089, "v": "तमेते चानुवर्तन्ते सात्यकिप्रमुखा रथाः । पाञ्चालाः केकया मत्स्याः पाण्डवाश्च विशेषतः ॥"},
{"c": "7.21", "n": "24", "i": 34090, "v": "शूराश्च बलवन्तश्च विक्रान्ताश्च महारथाः । विशेषतश्च भीमेन संरब्धेनाभिचोदिताः ॥"},
{"c": "7.21", "n": "25", "i": 34091, "v": "ते द्रोणमभिवर्तन्ते सर्वतः कुरुपुंगवाः । वृकोदरं परीप्सन्तः सूर्यमभ्रगणा इव ॥"},
{"c": "7.21", "n": "26", "i": 34092, "v": "एकायनगता ह्येते पीडयेयुर्यतव्रतम् । अरक्ष्यमाणं शलभा यथा दीपं मुमूर्षवः । असंशयं कृतास्त्राश्च पर्याप्ताश्चापि वारणे ॥"},
{"c": "7.21", "n": "27", "i": 34093, "v": "अतिभारं त्वहं मन्ये भारद्वाजे समाहितम् । ते शीघ्रमनुगच्छामो यत्र द्रोणो व्यवस्थितः । काका इव महानागं मा वै हन्युर्यतव्रतम् ॥"},
{"c": "7.21", "t": "संजय उवाच ।"},
{"c": "7.21", "n": "28", "i": 34094, "v": "राधेयस्य वचः श्रुत्वा राजा दुर्योधनस्तदा । भ्रातृभिः सहितो राजन्प्रायाद्द्रोणरथं प्रति ॥"},
{"c": "7.21", "n": "29", "i": 34095, "v": "तत्रारावो महानासीदेकं द्रोणं जिघांसताम् । पाण्डवानां निवृत्तानां नानावर्णैर्हयोत्तमैः ॥"},
{"c": "7.22", "t": "धृतराष्ट्र उवाच ।"},
{"c": "7.22", "n": "1", "i": 34096, "v": "सर्वेषामेव मे ब्रूहि रथचिह्नानि संजय । ये द्रोणमभ्यवर्तन्त क्रुद्धा भीमपुरोगमाः ॥"},
{"c": "7.22", "t": "संजय उवाच ।"},
{"c": "7.22", "n": "2", "i": 34097, "v": "ऋश्यवर्णैर्हयैर्दृष्ट्वा व्यायच्छन्तं वृकोदरम् । रजताश्वस्ततः शूरः शैनेयः संन्यवर्तत ॥"},
{"c": "7.22", "n": "3", "i": 34098, "v": "दर्शनीयास्तु काम्बोजाः शुकपत्रपरिच्छदाः । वहन्तो नकुलं शीघ्रं तावकानभिदुद्रुवुः ॥"},
{"c": "7.22", "n": "4", "i": 34099, "v": "कृष्णास्तु मेघसंकाशाः सहदेवमुदायुधम् । भीमवेगा नरव्याघ्रमवहन्वातरंहसः ॥"},
{"c": "7.22", "n": "5", "i": 34100, "v": "हेमोत्तमप्रतिच्छन्नैर्हयैर्वातसमैर्जवे । अभ्यवर्तन्त सैन्यानि सर्वाण्येव युधिष्ठिरम् ॥"},
{"c": "7.22", "n": "6", "i": 34101, "v": "राज्ञस्त्वनन्तरं राजा पाञ्चाल्यो द्रुपदोऽभवत् । जातरूपमयच्छत्रः सर्वैः स्वैरभिरक्षितः ॥"},
{"c": "7.22", "n": "7", "i": 34102, "v": "ललामैर्हरिभिर्युक्तैः सर्वशब्दक्षमैर्युधि । राज्ञां मध्ये महेष्वासः शान्तभीरभ्यवर्तत ॥"},
{"c": "7.22", "n": "8", "i": 34103, "v": "तं विराटोऽन्वयात्पश्चात्सह शूरैर्महारथैः । केकयाश्च शिखण्डी च धृष्टकेतुस्तथैव च । स्वैः स्वैः सैन्यैः परिवृता मत्स्यराजानमन्वयुः ॥"},
{"c": "7.22", "n": "9", "i": 34104, "v": "ते तु पाटलपुष्पाणां समवर्णा हयोत्तमाः । वहमाना व्यराजन्त मत्स्यस्यामित्रघातिनः ॥"},
{"c": "7.22", "n": "10", "i": 34105, "v": "हारिद्रसमवर्णास्तु जवना हेममालिनः । पुत्रं विराटराजस्य सत्वराः समुदावहन् ॥"},
{"c": "7.22", "n": "11", "i": 34106, "v": "इन्द्रगोपकवर्णैस्तु भ्रातरः पञ्च केकयाः । जातरूपसमाभासः सर्वे लोहितकध्वजाः ॥"},
{"c": "7.22", "n": "12", "i": 34107, "v": "ते हेममालिनः शूराः सर्वे युद्धविशारदाः । वर्षन्त इव जीमूताः प्रत्यदृश्यन्त दंशिताः ॥"},
{"c": "7.22", "n": "13", "i": 34108, "v": "आमपात्रनिभाकाराः पाञ्चाल्यममितौजसम् । दान्तास्ताम्रारुणा युक्ताः शिखण्डिनमुदावहन् ॥"},
{"c": "7.22", "n": "14", "i": 34109, "v": "तथा द्वादशसाहस्राः पाञ्चालानां महारथाः । तेषां तु षट्सहस्राणि ये शिखण्डिनमन्वयुः ॥"},
{"c": "7.22", "n": "15", "i": 34110, "v": "पुत्रं तु शिशुपालस्य नरसिंहस्य मारिष । आक्रीडन्तो वहन्ति स्म सारङ्गशबला हयाः ॥"},
{"c": "7.22", "n": "16", "i": 34111, "v": "धृष्टकेतुश्च चेदीनामृषभोऽतिबलोदितः । काम्बोजैः शबलैरश्वैरभ्यवर्तत दुर्जयः ॥"},
{"c": "7.22", "n": "17", "i": 34112, "v": "बृहत्क्षत्रं तु कैकेयं सुकुमारं हयोत्तमाः । पलालधूमवर्णाभाः सैन्धवाः शीघ्रमावहन् ॥"},
{"c": "7.22", "n": "18", "i": 34113, "v": "मल्लिकाक्षाः पद्मवर्णा बाह्लिजाताः स्वलंकृताः । शूरं शिखण्डिनः पुत्रं क्षत्रदेवमुदावहन् ॥"},
{"c": "7.22", "n": "19", "i": 34114, "v": "युवानमवहन्युद्धे क्रौञ्चवर्णा हयोत्तमाः । काश्यस्याभिभुवः पुत्रं सुकुमारं महारथम् ॥"},
{"c": "7.22", "n": "20", "i": 34115, "v": "श्वेतास्तु प्रतिविन्ध्यं तं कृष्णग्रीवा मनोजवाः । यन्तुः प्रेष्यकरा राजन्राजपुत्रमुदावहन् ॥"},
{"c": "7.22", "n": "21", "i": 34116, "v": "सुतसोमं तु यं धौम्यात्पार्थः पुत्रमयाचत । माषपुष्पसवर्णास्तमवहन्वाजिनो रणे ॥"},
{"c": "7.22", "n": "22", "i": 34117, "v": "सहस्रसोमप्रतिमा बभूवुः; पुरे कुरूणामुदयेन्दुनाम्नि । तस्मिञ्जातः सोमसंक्रन्दमध्ये; यस्मात्तस्मात्सुतसोमोऽभवत्सः ॥"},
{"c": "7.22", "n": "23", "i": 34118, "v": "नाकुलिं तु शतानीकं शालपुष्पनिभा हयाः । आदित्यतरुणप्रख्याः श्लाघनीयमुदावहन् ॥"},
{"c": "7.22", "n": "24", "i": 34119, "v": "काञ्चनप्रतिमैर्योक्त्रैर्मयूरग्रीवसंनिभाः । द्रौपदेयं नरव्याघ्रं श्रुतकर्माणमावहन् ॥"},
{"c": "7.22", "n": "25", "i": 34120, "v": "श्रुतकीर्तिं श्रुतनिधिं द्रौपदेयं हयोत्तमाः । ऊहुः पार्थसमं युद्धे चाषपत्रनिभा हयाः ॥"},
{"c": "7.22", "n": "26", "i": 34121, "v": "यमाहुरध्यर्धगुणं कृष्णात्पार्थाच्च संयुगे । अभिमन्युं पिशङ्गास्तं कुमारमवहन्रणे ॥"},
{"c": "7.22", "n": "27", "i": 34122, "v": "एकस्तु धार्तराष्ट्रेभ्यः पाण्डवान्यः समाश्रितः । तं बृहन्तो महाकाया युयुत्सुमवहन्रणे ॥"},
{"c": "7.22", "n": "28", "i": 34123, "v": "पलालकाण्डवर्णास्तु वार्धक्षेमिं तरस्विनम् । ऊहुः सुतुमुले युद्धे हया हृष्टाः स्वलंकृताः ॥"},
{"c": "7.22", "n": "29", "i": 34124, "v": "कुमारं शितिपादास्तु रुक्मपत्रैरुरश्छदैः । सौचित्तिमवहन्युद्धे यन्तुः प्रेष्यकरा हयाः ॥"},
{"c": "7.22", "n": "30", "i": 34125, "v": "रुक्मपृष्ठावकीर्णास्तु कौशेयसदृशा हयाः । सुवर्णमालिनः क्षान्ताः श्रेणिमन्तमुदावहन् ॥"},
{"c": "7.22", "n": "31", "i": 34126, "v": "रुक्ममालाधराः शूरा हेमवर्णाः स्वलंकृताः । काशिराजं हयश्रेष्ठाः श्लाघनीयमुदावहन् ॥"},
{"c": "7.22", "n": "32", "i": 34127, "v": "अस्त्राणां च धनुर्वेदे ब्राह्मे वेदे च पारगम् । तं सत्यधृतिमायान्तमरुणाः समुदावहन् ॥"},
{"c": "7.22", "n": "33", "i": 34128, "v": "यः स पाञ्चालसेनानीर्द्रोणमंशमकल्पयत् । पारावतसवर्णाश्वा धृष्टद्युम्नमुदावहन् ॥"},
{"c": "7.22", "n": "34", "i": 34129, "v": "तमन्वयात्सत्यधृतिः सौचित्तिर्युद्धदुर्मदः । श्रेणिमान्वसुदानश्च पुत्रः काश्यस्य चाभिभो ॥"},
{"c": "7.22", "n": "35", "i": 34130, "v": "युक्तैः परमकाम्बोजैर्जवनैर्हेममालिभिः । भीषयन्तो द्विषत्सैन्यं यमवैश्रवणोपमाः ॥"},
{"c": "7.22", "n": "36", "i": 34131, "v": "प्रभद्रकास्तु पाञ्चालाः षट्सहस्राण्युदायुधाः । नानावर्णैर्हयश्रेष्ठैर्हेमचित्ररथध्वजाः ॥"},
{"c": "7.22", "n": "37", "i": 34132, "v": "शरव्रातैर्विधुन्वन्तः शत्रून्विततकार्मुकाः । समानमृत्यवो भूत्वा धृष्टद्युम्नं समन्वयुः ॥"},
{"c": "7.22", "n": "38", "i": 34133, "v": "बभ्रुकौशेयवर्णास्तु सुवर्णवरमालिनः । ऊहुरग्लानमनसश्चेकितानं हयोत्तमाः ॥"},
{"c": "7.22", "n": "39", "i": 34134, "v": "इन्द्रायुधसवर्णैस्तु कुन्तिभोजो हयोत्तमैः । आयात्सुवश्यैः पुरुजिन्मातुलः सव्यसाचिनः ॥"},
{"c": "7.22", "n": "40", "i": 34135, "v": "अन्तरिक्षसवर्णास्तु तारकाचित्रिता इव । राजानं रोचमानं ते हयाः संख्ये समावहन् ॥"},
{"c": "7.22", "n": "41", "i": 34136, "v": "कर्बुराः शितिपादास्तु स्वर्णजालपरिच्छदाः । जारासंधिं हयश्रेष्ठाः सहदेवमुदावहन् ॥"},
{"c": "7.22", "n": "42", "i": 34137, "v": "ये तु पुष्करनालस्य समवर्णा हयोत्तमाः । जवे श्येनसमाश्चित्राः सुदामानमुदावहन् ॥"},
{"c": "7.22", "n": "43", "i": 34138, "v": "शशलोहितवर्णास्तु पाण्डुरोद्गतराजयः । पाञ्चाल्यं गोपतेः पुत्रं सिंहसेनमुदावहन् ॥"},
{"c": "7.22", "n": "44", "i": 34139, "v": "पाञ्चालानां नरव्याघ्रो यः ख्यातो जनमेजयः । तस्य सर्षपपुष्पाणां तुल्यवर्णा हयोत्तमाः ॥"},
{"c": "7.22", "n": "45", "i": 34140, "v": "माषवर्णास्तु जवना बृहन्तो हेममालिनः । दधिपृष्ठाश्चन्द्रमुखाः पाञ्चाल्यमवहन्द्रुतम् ॥"},
{"c": "7.22", "n": "46", "i": 34141, "v": "शूराश्च भद्रकाश्चैव शरकाण्डनिभा हयाः । पद्मकिञ्जल्कवर्णाभा दण्डधारमुदावहन् ॥"},
{"c": "7.22", "n": "47", "i": 34142, "v": "बिभ्रतो हेममालाश्च चक्रवाकोदरा हयाः । कोसलाधिपतेः पुत्रं सुक्षत्रं वाजिनोऽवहन् ॥"},
{"c": "7.22", "n": "48", "i": 34143, "v": "शबलास्तु बृहन्तोऽश्वा दान्ता जाम्बूनदस्रजः । युद्धे सत्यधृतिं क्षैमिमवहन्प्रांशवः शुभाः ॥"},
{"c": "7.22", "n": "49", "i": 34144, "v": "एकवर्णेन सर्वेण ध्वजेन कवचेन च । अश्वैश्च धनुषा चैव शुक्लैः शुक्लो न्यवर्तत ॥"},
{"c": "7.22", "n": "50", "i": 34145, "v": "समुद्रसेनपुत्रं तु सामुद्रा रुद्रतेजसम् । अश्वाः शशाङ्कसदृशाश्चन्द्रदेवमुदावहन् ॥"},
{"c": "7.22", "n": "51", "i": 34146, "v": "नीलोत्पलसवर्णास्तु तपनीयविभूषिताः । शैब्यं चित्ररथं युद्धे चित्रमाल्यावहन्हयाः ॥"},
{"c": "7.22", "n": "52", "i": 34147, "v": "कलायपुष्पवर्णास्तु श्वेतलोहितराजयः । रथसेनं हयश्रेष्ठाः समूहुर्युद्धदुर्मदम् ॥"},
{"c": "7.22", "n": "53", "i": 34148, "v": "यं तु सर्वमनुष्येभ्यः प्राहुः शूरतरं नृपम् । तं पटच्चरहन्तारं शुकवर्णावहन्हयाः ॥"},
{"c": "7.22", "n": "54", "i": 34149, "v": "चित्रायुधं चित्रमाल्यं चित्रवर्मायुधध्वजम् । ऊहुः किंशुकपुष्पाणां तुल्यवर्णा हयोत्तमाः ॥"},
{"c": "7.22", "n": "55", "i": 34150, "v": "एकवर्णेन सर्वेण ध्वजेन कवचेन च । धनुषा रथवाहैश्च नीलैर्नीलोऽभ्यवर्तत ॥"},
{"c": "7.22", "n": "56", "i": 34151, "v": "नानारूपै रत्नचित्रैर्वरूथध्वजकार्मुकैः । वाजिध्वजपताकाभिश्चित्रैश्चित्रोऽभ्यवर्तत ॥"},
{"c": "7.22", "n": "57", "i": 34152, "v": "ये तु पुष्करपत्रस्य तुल्यवर्णा हयोत्तमाः । ते रोचमानस्य सुतं हेमवर्णमुदावहन् ॥"},
{"c": "7.22", "n": "58", "i": 34153, "v": "योधाश्च भद्रकाराश्च शरदण्डानुदण्डजाः । श्वेताण्डाः कुक्कुटाण्डाभा दण्डकेतुमुदावहन् ॥"},
{"c": "7.22", "n": "59", "i": 34154, "v": "आटरूषकपुष्पाभा हयाः पाण्ड्यानुयायिनाम् । अवहन्रथमुख्यानामयुतानि चतुर्दश ॥"},
{"c": "7.22", "n": "60", "i": 34155, "v": "नानारूपेण वर्णेन नानाकृतिमुखा हयाः । रथचक्रध्वजं वीरं घटोत्कचमुदावहन् ॥"},
{"c": "7.22", "n": "61", "i": 34156, "v": "सुवर्णवर्णा धर्मज्ञमनीकस्थं युधिष्ठिरम् । राजश्रेष्ठं हयश्रेष्ठाः सर्वतः पृष्ठतोऽन्वयुः । वर्णैश्चोच्चावचैर्दिव्यैः सदश्वानां प्रभद्रकाः ॥"},
{"c": "7.22", "n": "62", "i": 34157, "v": "ते यत्ता भीमसेनेन सहिताः काञ्चनध्वजाः । प्रत्यदृश्यन्त राजेन्द्र सेन्द्रा इव दिवौकसः ॥"},
{"c": "7.22", "n": "63", "i": 34158, "v": "अत्यरोचत तान्सर्वान्धृष्टद्युम्नः समागतान् । सर्वाण्यपि च सैन्यानि भारद्वाजोऽत्यरोचत ॥"},
{"c": "7.23", "t": "धृतराष्ट्र उवाच ।"},
{"c": "7.23", "n": "1", "i": 34159, "v": "व्यथयेयुरिमे सेनां देवानामपि संयुगे । आहवे ये न्यवर्तन्त वृकोदरमुखा रथाः ॥"},
{"c": "7.23", "n": "2", "i": 34160, "v": "संप्रयुक्तः किलैवायं दिष्टैर्भवति पूरुषः । तस्मिन्नेव तु सर्वार्था दृश्यन्ते वै पृथग्विधाः ॥"},
{"c": "7.23", "n": "3", "i": 34161, "v": "दीर्घं विप्रोषितः कालमरण्ये जटिलोऽजिनी । अज्ञातश्चैव लोकस्य विजहार युधिष्ठिरः ॥"},
{"c": "7.23", "n": "4", "i": 34162, "v": "स एव महतीं सेनां समावर्तयदाहवे । किमन्यद्दैवसंयोगान्मम पुत्रस्य चाभवत् ॥"},
{"c": "7.23", "n": "5", "i": 34163, "v": "युक्त एव हि भाग्येन ध्रुवमुत्पद्यते नरः । स तथाकृष्यते तेन न यथा स्वयमिच्छति ॥"},
{"c": "7.23", "n": "6", "i": 34164, "v": "द्यूतव्यसनमासाद्य क्लेशितो हि युधिष्ठिरः । स पुनर्भागधेयेन सहायानुपलब्धवान् ॥"},
{"c": "7.23", "n": "7", "i": 34165, "v": "अर्धं मे केकया लब्धाः काशिकाः कोसलाश्च ये । चेदयश्चापरे वङ्गा मामेव समुपाश्रिताः ॥"},
{"c": "7.23", "n": "8", "i": 34166, "v": "पृथिवी भूयसी तात मम पार्थस्य नो तथा । इति मामब्रवीत्सूत मन्दो दुर्योधनस्तदा ॥"},
{"c": "7.23", "n": "9", "i": 34167, "v": "तस्य सेनासमूहस्य मध्ये द्रोणः सुरक्षितः । निहतः पार्षतेनाजौ किमन्यद्भागधेयतः ॥"},
{"c": "7.23", "n": "10", "i": 34168, "v": "मध्ये राज्ञां महाबाहुं सदा युद्धाभिनन्दिनम् । सर्वास्त्रपारगं द्रोणं कथं मृत्युरुपेयिवान् ॥"},
{"c": "7.23", "n": "11", "i": 34169, "v": "समनुप्राप्तकृच्छ्रोऽहं संमोहं परमं गतः । भीष्मद्रोणौ हतौ श्रुत्वा नाहं जीवितुमुत्सहे ॥"},
{"c": "7.23", "n": "12", "i": 34170, "v": "यन्मा क्षत्ताब्रवीत्तात प्रपश्यन्पुत्रगृद्धिनम् । दुर्योधनेन तत्सर्वं प्राप्तं सूत मया सह ॥"},
{"c": "7.23", "n": "13", "i": 34171, "v": "नृशंसं तु परं तत्स्यात्त्यक्त्वा दुर्योधनं यदि । पुत्रशेषं चिकीर्षेयं कृच्छ्रं न मरणं भवेत् ॥"},
{"c": "7.23", "n": "14", "i": 34172, "v": "यो हि धर्मं परित्यज्य भवत्यर्थपरो नरः । सोऽस्माच्च हीयते लोकात्क्षुद्रभावं च गच्छति ॥"},
{"c": "7.23", "n": "15", "i": 34173, "v": "अद्य चाप्यस्य राष्ट्रस्य हतोत्साहस्य संजय । अवशेषं न पश्यामि ककुदे मृदिते सति ॥"},
{"c": "7.23", "n": "16", "i": 34174, "v": "कथं स्यादवशेषं हि धुर्ययोरभ्यतीतयोः । यौ नित्यमनुजीवामः क्षमिणौ पुरुषर्षभौ ॥"},
{"c": "7.23", "n": "17", "i": 34175, "v": "व्यक्तमेव च मे शंस यथा युद्धमवर्तत । केऽयुध्यन्के व्यपाकर्षन्के क्षुद्राः प्राद्रवन्भयात् ॥"},
{"c": "7.23", "n": "18", "i": 34176, "v": "धनंजयं च मे शंस यद्यच्चक्रे रथर्षभः । तस्माद्भयं नो भूयिष्ठं भ्रातृव्याच्च विशेषतः ॥"},
{"c": "7.23", "n": "19", "i": 34177, "v": "यथासीच्च निवृत्तेषु पाण्डवेषु च संजय । मम सैन्यावशेषस्य संनिपातः सुदारुणः । मामकानां च ये शूराः कांस्तत्र समवारयन् ॥"},
{"c": "7.24", "t": "संजय उवाच ।"},
{"c": "7.24", "n": "1", "i": 34178, "v": "महद्भैरवमासीन्नः संनिवृत्तेषु पाण्डुषु । दृष्ट्वा द्रोणं छाद्यमानं तैर्भास्करमिवाम्बुदैः ॥"},
{"c": "7.24", "n": "2", "i": 34179, "v": "तैश्चोद्धूतं रजस्तीव्रमवचक्रे चमूं तव । ततो हतममन्याम द्रोणं दृष्टिपथे हते ॥"},
{"c": "7.24", "n": "3", "i": 34180, "v": "तांस्तु शूरान्महेष्वासान्क्रूरं कर्म चिकीर्षतः । दृष्ट्वा दुर्योधनस्तूर्णं स्वसैन्यं समचूचुदत् ॥"},
{"c": "7.24", "n": "4", "i": 34181, "v": "यथाशक्ति यथोत्साहं यथासत्त्वं नराधिपाः । वारयध्वं यथायोगं पाण्डवानामनीकिनीम् ॥"},
{"c": "7.24", "n": "5", "i": 34182, "v": "ततो दुर्मर्षणो भीममभ्यगच्छत्सुतस्तव । आराद्दृष्ट्वा किरन्बाणैरिच्छन्द्रोणस्य जीवितम् ॥"},
{"c": "7.24", "n": "6", "i": 34183, "v": "तं बाणैरवतस्तार क्रुद्धो मृत्युमिवाहवे । तं च भीमोऽतुदद्बाणैस्तदासीत्तुमुलं महत् ॥"},
{"c": "7.24", "n": "7", "i": 34184, "v": "त ईश्वरसमादिष्टाः प्राज्ञाः शूराः प्रहारिणः । बाह्यं मृत्युभयं कृत्वा प्रत्यतिष्ठन्परान्युधि ॥"},
{"c": "7.24", "n": "8", "i": 34185, "v": "कृतवर्मा शिनेः पुत्रं द्रोणप्रेप्सुं विशां पते । पर्यवारयदायान्तं शूरं समितिशोभनम् ॥"},
{"c": "7.24", "n": "9", "i": 34186, "v": "तं शैनेयः शरव्रातैः क्रुद्धः क्रुद्धमवारयत् । कृतवर्मा च शैनेयं मत्तो मत्तमिव द्विपम् ॥"},
{"c": "7.24", "n": "10", "i": 34187, "v": "सैन्धवः क्षत्रधर्माणमापतन्तं शरौघिणम् । उग्रधन्वा महेष्वासं यत्तो द्रोणादवारयत् ॥"},
{"c": "7.24", "n": "11", "i": 34188, "v": "क्षत्रधर्मा सिन्धुपतेश्छित्त्वा केतनकार्मुके । नाराचैर्बहुभिः क्रुद्धः सर्वमर्मस्वताडयत् ॥"},
{"c": "7.24", "n": "12", "i": 34189, "v": "अथान्यद्धनुरादाय सैन्धवः कृतहस्तवत् । विव्याध क्षत्रधर्माणं रणे सर्वायसैः शरैः ॥"},
{"c": "7.24", "n": "13", "i": 34190, "v": "युयुत्सुं पाण्डवार्थाय यतमानं महारथम् । सुबाहुर्भ्रातरं शूरं यत्तो द्रोणादवारयत् ॥"},
{"c": "7.24", "n": "14", "i": 34191, "v": "सुबाहोः सधनुर्बाणावस्यतः परिघोपमौ । युयुत्सुः शितपीताभ्यां क्षुराभ्यामच्छिनद्भुजौ ॥"},
{"c": "7.24", "n": "15", "i": 34192, "v": "राजानं पाण्डवश्रेष्ठं धर्मात्मानं युधिष्ठिरम् । वेलेव सागरं क्षुब्धं मद्रराट्समवारयत् ॥"},
{"c": "7.24", "n": "16", "i": 34193, "v": "तं धर्मराजो बहुभिर्मर्मभिद्भिरवाकिरत् । मद्रेशस्तं चतुःषष्ट्या शरैर्विद्ध्वानदद्भृशम् ॥"},
{"c": "7.24", "n": "17", "i": 34194, "v": "तस्य नानदतः केतुमुच्चकर्त सकार्मुकम् । क्षुराभ्यां पाण्डवश्रेष्ठस्तत उच्चुक्रुशुर्जनाः ॥"},
{"c": "7.24", "n": "18", "i": 34195, "v": "तथैव राजा बाह्लीको राजानं द्रुपदं शरैः । आद्रवन्तं सहानीकं सहानीको न्यवारयत् ॥"},
{"c": "7.24", "n": "19", "i": 34196, "v": "तद्युद्धमभवद्घोरं वृद्धयोः सहसेनयोः । यथा महायूथपयोर्द्विपयोः संप्रभिन्नयोः ॥"},
{"c": "7.24", "n": "20", "i": 34197, "v": "विन्दानुविन्दावावन्त्यौ विराटं मत्स्यमार्च्छताम् । सहसैन्यौ सहानीकं यथेन्द्राग्नी पुरा बलिम् ॥"},
{"c": "7.24", "n": "21", "i": 34198, "v": "तदुत्पिञ्जलकं युद्धमासीद्देवासुरोपमम् । मत्स्यानां केकयैः सार्धमभीताश्वरथद्विपम् ॥"},
{"c": "7.24", "n": "22", "i": 34199, "v": "नाकुलिं तु शतानीकं भूतकर्मा सभापतिः । अस्यन्तमिषुजालानि यान्तं द्रोणादवारयत् ॥"},
{"c": "7.24", "n": "23", "i": 34200, "v": "ततो नकुलदायादस्त्रिभिर्भल्लैः सुसंशितैः । चक्रे विबाहुशिरसं भूतकर्माणमाहवे ॥"},
{"c": "7.24", "n": "24", "i": 34201, "v": "सुतसोमं तु विक्रान्तमापतन्तं शरौघिणम् । द्रोणायाभिमुखं वीरं विविंशतिरवारयत् ॥"},
{"c": "7.24", "n": "25", "i": 34202, "v": "सुतसोमस्तु संक्रुद्धः स्वपितृव्यमजिह्मगैः । विविंशतिं शरैर्विद्ध्वा नाभ्यवर्तत दंशितः ॥"},
{"c": "7.24", "n": "26", "i": 34203, "v": "अथ भीमरथः शाल्वमाशुगैरायसैः शितैः । षड्भिः साश्वनियन्तारमनयद्यमसादनम् ॥"},
{"c": "7.24", "n": "27", "i": 34204, "v": "श्रुतकर्माणमायान्तं मयूरसदृशैर्हयैः । चैत्रसेनिर्महाराज तव पौत्रो न्यवारयत् ॥"},
{"c": "7.24", "n": "28", "i": 34205, "v": "तौ पौत्रौ तव दुर्धर्षौ परस्परवधैषिणौ । पितॄणामर्थसिद्ध्यर्थं चक्रतुर्युद्धमुत्तमम् ॥"},
{"c": "7.24", "n": "29", "i": 34206, "v": "तिष्ठन्तमग्रतो दृष्ट्वा प्रतिविन्ध्यं तमाहवे । द्रौणिर्मानं पितुः कुर्वन्मार्गणैः समवारयत् ॥"},
{"c": "7.24", "n": "30", "i": 34207, "v": "तं क्रुद्धः प्रतिविव्याध प्रतिविन्ध्यः शितैः शरैः । सिंहलाङ्गूललक्ष्माणं पितुरर्थे व्यवस्थितम् ॥"},
{"c": "7.24", "n": "31", "i": 34208, "v": "प्रवपन्निव बीजानि बीजकाले नरर्षभ । द्रौणायनिर्द्रौपदेयं शरवर्षैरवाकिरत् ॥"},
{"c": "7.24", "n": "32", "i": 34209, "v": "यस्तु शूरतमो राजन्सेनयोरुभयोर्मतः । तं पटच्चरहन्तारं लक्ष्मणः समवारयत् ॥"},
{"c": "7.24", "n": "33", "i": 34210, "v": "स लक्ष्मणस्येष्वसनं छित्त्वा लक्ष्म च भारत । लक्ष्मणे शरजालानि विसृजन्बह्वशोभत ॥"},
{"c": "7.24", "n": "34", "i": 34211, "v": "विकर्णस्तु महाप्राज्ञो याज्ञसेनिं शिखण्डिनम् । पर्यवारयदायान्तं युवानं समरे युवा ॥"},
{"c": "7.24", "n": "35", "i": 34212, "v": "ततस्तमिषुजालेन याज्ञसेनिः समावृणोत् । विधूय तद्बाणजालं बभौ तव सुतो बली ॥"},
{"c": "7.24", "n": "36", "i": 34213, "v": "अङ्गदोऽभिमुखः शूरमुत्तमौजसमाहवे । द्रोणायाभिमुखं यान्तं वत्सदन्तैरवारयत् ॥"},
{"c": "7.24", "n": "37", "i": 34214, "v": "स संप्रहारस्तुमुलस्तयोः पुरुषसिंहयोः । सैनिकानां च सर्वेषां तयोश्च प्रीतिवर्धनः ॥"},
{"c": "7.24", "n": "38", "i": 34215, "v": "दुर्मुखस्तु महेष्वासो वीरं पुरुजितं बली । द्रोणायाभिमुखं यान्तं कुन्तिभोजमवारयत् ॥"},
{"c": "7.24", "n": "39", "i": 34216, "v": "स दुर्मुखं भ्रुवोर्मध्ये नाराचेन व्यताडयत् । तस्य तद्विबभौ वक्त्रं सनालमिव पङ्कजम् ॥"},
{"c": "7.24", "n": "40", "i": 34217, "v": "कर्णस्तु केकयान्भ्रातॄन्पञ्च लोहितकध्वजान् । द्रोणायाभिमुखं याताञ्शरवर्षैरवारयत् ॥"},
{"c": "7.24", "n": "41", "i": 34218, "v": "ते चैनं भृशसंक्रुद्धाः शरव्रातैरवाकिरन् । स च तांश्छादयामास शरजालैः पुनः पुनः ॥"},
{"c": "7.24", "n": "42", "i": 34219, "v": "नैव कर्णो न ते पञ्च ददृशुर्बाणसंवृताः । साश्वसूतध्वजरथाः परस्परशराचिताः ॥"},
{"c": "7.24", "n": "43", "i": 34220, "v": "पुत्रस्ते दुर्जयश्चैव जयश्च विजयश्च ह । नीलं काश्यं जयं शूरास्त्रयस्त्रीन्प्रत्यवारयन् ॥"},
{"c": "7.24", "n": "44", "i": 34221, "v": "तद्युद्धमभवद्घोरमीक्षितृप्रीतिवर्धनम् । सिंहव्याघ्रतरक्षूणां यथेभमहिषर्षभैः ॥"},
{"c": "7.24", "n": "45", "i": 34222, "v": "क्षेमधूर्तिबृहन्तौ तौ भ्रातरौ सात्वतं युधि । द्रोणायाभिमुखं यान्तं शरैस्तीक्ष्णैस्ततक्षतुः ॥"},
{"c": "7.24", "n": "46", "i": 34223, "v": "तयोस्तस्य च तद्युद्धमत्यद्भुतमिवाभवत् । सिंहस्य द्विपमुख्याभ्यां प्रभिन्नाभ्यां यथा वने ॥"},
{"c": "7.24", "n": "47", "i": 34224, "v": "राजानं तु तथाम्बष्ठमेकं युद्धाभिनन्दिनम् । चेदिराजः शरानस्यन्क्रुद्धो द्रोणादवारयत् ॥"},
{"c": "7.24", "n": "48", "i": 34225, "v": "तमम्बष्ठोऽस्थिभेदिन्या निरविध्यच्छलाकया । स त्यक्त्वा सशरं चापं रथाद्भूमिमथापतत् ॥"},
{"c": "7.24", "n": "49", "i": 34226, "v": "वार्धक्षेमिं तु वार्ष्णेयं कृपः शारद्वतः शरैः । अक्षुद्रः क्षुद्रकैर्द्रोणात्क्रुद्धरूपमवारयत् ॥"},
{"c": "7.24", "n": "50", "i": 34227, "v": "युध्यन्तौ कृपवार्ष्णेयौ येऽपश्यंश्चित्रयोधिनौ । ते युद्धसक्तमनसो नान्या बुबुधिरे क्रियाः ॥"},
{"c": "7.24", "n": "51", "i": 34228, "v": "सौमदत्तिस्तु राजानं मणिमन्तमतन्द्रितम् । पर्यवारयदायान्तं यशो द्रोणस्य वर्धयन् ॥"},
{"c": "7.24", "n": "52", "i": 34229, "v": "स सौमदत्तेस्त्वरितश्छित्त्वेष्वसनकेतने । पुनः पताकां सूतं च छत्रं चापातयद्रथात् ॥"},
{"c": "7.24", "n": "53", "i": 34230, "v": "अथाप्लुत्य रथात्तूर्णं यूपकेतुरमित्रहा । साश्वसूतध्वजरथं तं चकर्त वरासिना ॥"},
{"c": "7.24", "n": "54", "i": 34231, "v": "रथं च स्वं समास्थाय धनुरादाय चापरम् । स्वयं यच्छन्हयान्राजन्व्यधमत्पाण्डवीं चमूम् ॥"},
{"c": "7.24", "n": "55", "i": 34232, "v": "मुसलैर्मुद्गरैश्चक्रैर्भिण्डिपालैः परश्वधैः । पांसुवाताग्निसलिलैर्भस्मलोष्ठतृणद्रुमैः ॥"},
{"c": "7.24", "n": "56", "i": 34233, "v": "आरुजन्प्ररुजन्भञ्जन्निघ्नन्विद्रावयन्क्षिपन् । सेनां विभीषयन्नायाद्द्रोणप्रेप्सुर्घटोत्कचः ॥"},
{"c": "7.24", "n": "57", "i": 34234, "v": "तं तु नानाप्रहरणैर्नानायुद्धविशेषणैः । राक्षसं राक्षसः क्रुद्धः समाजघ्ने ह्यलम्बुसः ॥"},
{"c": "7.24", "n": "58", "i": 34235, "v": "तयोस्तदभवद्युद्धं रक्षोग्रामणिमुख्ययोः । तादृग्यादृक्पुरा वृत्तं शम्बरामरराजयोः ॥"},
{"c": "7.24", "n": "59", "i": 34236, "v": "एवं द्वंद्वशतान्यासन्रथवारणवाजिनाम् । पदातीनां च भद्रं ते तव तेषां च संकुलम् ॥"},
{"c": "7.24", "n": "60", "i": 34237, "v": "नैतादृशो दृष्टपूर्वः संग्रामो नैव च श्रुतः । द्रोणस्याभावभावेषु प्रसक्तानां यथाभवत् ॥"},
{"c": "7.24", "n": "61", "i": 34238, "v": "इदं घोरमिदं चित्रमिदं रौद्रमिति प्रभो । तत्र युद्धान्यदृश्यन्त प्रततानि बहूनि च ॥"},
{"c": "7.25", "t": "धृतराष्ट्र उवाच ।"},
{"c": "7.25", "n": "1", "i": 34239, "v": "तेष्वेवं संनिवृत्तेषु प्रत्युद्यातेषु भागशः । कथं युयुधिरे पार्था मामकाश्च तरस्विनः ॥"},
{"c": "7.25", "n": "2", "i": 34240, "v": "किमर्जुनश्चाप्यकरोत्संशप्तकबलं प्रति । संशप्तका वा पार्थस्य किमकुर्वत संजय ॥"},
{"c": "7.25", "t": "संजय उवाच ।"},
{"c": "7.25", "n": "3", "i": 34241, "v": "तथा तेषु निवृत्तेषु प्रत्युद्यातेषु भागशः । स्वयमभ्यद्रवद्भीमं नागानीकेन ते सुतः ॥"},
{"c": "7.25", "n": "4", "i": 34242, "v": "स नाग इव नागेन गोवृषेणेव गोवृषः । समाहूतः स्वयं राज्ञा नागानीकमुपाद्रवत् ॥"},
{"c": "7.25", "n": "5", "i": 34243, "v": "स युद्धकुशलः पार्थो बाहुवीर्येण चान्वितः । अभिनत्कुञ्जरानीकमचिरेणैव मारिष ॥"},
{"c": "7.25", "n": "6", "i": 34244, "v": "ते गजा गिरिसंकाशाः क्षरन्तः सर्वतो मदम् । भीमसेनस्य नाराचैर्विमुखा विमदीकृताः ॥"},
{"c": "7.25", "n": "7", "i": 34245, "v": "विधमेदभ्रजालानि यथा वायुः समन्ततः । व्यधमत्तान्यनीकानि तथैव पवनात्मजः ॥"},
{"c": "7.25", "n": "8", "i": 34246, "v": "स तेषु विसृजन्बाणान्भीमो नागेष्वशोभत । भुवनेष्विव सर्वेषु गभस्तीनुदितो रविः ॥"},
{"c": "7.25", "n": "9", "i": 34247, "v": "ते भीमबाणैः शतशः संस्यूता विबभुर्गजाः । गभस्तिभिरिवार्कस्य व्योम्नि नानाबलाहकाः ॥"},
{"c": "7.25", "n": "10", "i": 34248, "v": "तथा गजानां कदनं कुर्वाणमनिलात्मजम् । क्रुद्धो दुर्योधनोऽभ्येत्य प्रत्यविध्यच्छितैः शरैः ॥"},
{"c": "7.25", "n": "11", "i": 34249, "v": "ततः क्षणेन क्षितिपं क्षतजप्रतिमेक्षणः । क्षयं निनीषुर्निशितैर्भीमो विव्याध पत्रिभिः ॥"},
{"c": "7.25", "n": "12", "i": 34250, "v": "स शरार्पितसर्वाङ्गः क्रुद्धो विव्याध पाण्डवम् । नाराचैरर्करश्म्याभैर्भीमसेनं स्मयन्निव ॥"},
{"c": "7.25", "n": "13", "i": 34251, "v": "तस्य नागं मणिमयं रत्नचित्रं ध्वजे स्थितम् । भल्लाभ्यां कार्मुकं चैव क्षिप्रं चिच्छेद पाण्डवः ॥"},
{"c": "7.25", "n": "14", "i": 34252, "v": "दुर्योधनं पीड्यमानं दृष्ट्वा भीमेन मारिष । चुक्षोभयिषुरभ्यागादङ्गो मातङ्गमास्थितः ॥"},
{"c": "7.25", "n": "15", "i": 34253, "v": "तमापतन्तं मातङ्गमम्बुदप्रतिमस्वनम् । कुम्भान्तरे भीमसेनो नाराचेनार्दयद्भृशम् ॥"},
{"c": "7.25", "n": "16", "i": 34254, "v": "तस्य कायं विनिर्भिद्य ममज्ज धरणीतले । ततः पपात द्विरदो वज्राहत इवाचलः ॥"},
{"c": "7.25", "n": "17", "i": 34255, "v": "तस्यावर्जितनागस्य म्लेच्छस्यावपतिष्यतः । शिरश्चिच्छेद भल्लेन क्षिप्रकारी वृकोदरः ॥"},
{"c": "7.25", "n": "18", "i": 34256, "v": "तस्मिन्निपतिते वीरे संप्राद्रवत सा चमूः । संभ्रान्ताश्वद्विपरथा पदातीनवमृद्नती ॥"},
{"c": "7.25", "n": "19", "i": 34257, "v": "तेष्वनीकेषु सर्वेषु विद्रवत्सु समन्ततः । प्राग्ज्योतिषस्ततो भीमं कुञ्जरेण समाद्रवत् ॥"},
{"c": "7.25", "n": "20", "i": 34258, "v": "येन नागेन मघवानजयद्दैत्यदानवान् । स नागप्रवरो भीमं सहसा समुपाद्रवत् ॥"},
{"c": "7.25", "n": "21", "i": 34259, "v": "श्रवणाभ्यामथो पद्भ्यां संहतेन करेण च । व्यावृत्तनयनः क्रुद्धः प्रदहन्निव पाण्डवम् ॥"},
{"c": "7.25", "n": "22", "i": 34260, "v": "ततः सर्वस्य सैन्यस्य नादः समभवन्महान् । हा हा विनिहतो भीमः कुञ्जरेणेति मारिष ॥"},
{"c": "7.25", "n": "23", "i": 34261, "v": "तेन नादेन वित्रस्ता पाण्डवानामनीकिनी । सहसाभ्यद्रवद्राजन्यत्र तस्थौ वृकोदरः ॥"},
{"c": "7.25", "n": "24", "i": 34262, "v": "ततो युधिष्ठिरो राजा हतं मत्वा वृकोदरम् । भगदत्तं सपाञ्चालः सर्वतः समवारयत् ॥"},
{"c": "7.25", "n": "25", "i": 34263, "v": "तं रथै रथिनां श्रेष्ठाः परिवार्य समन्ततः । अवाकिरञ्शरैस्तीक्ष्णैः शतशोऽथ सहस्रशः ॥"},
{"c": "7.25", "n": "26", "i": 34264, "v": "स विघातं पृषत्कानामङ्कुशेन समाचरन् । गजेन पाण्डुपाञ्चालान्व्यधमत्पर्वतेश्वरः ॥"},
{"c": "7.25", "n": "27", "i": 34265, "v": "तदद्भुतमपश्याम भगदत्तस्य संयुगे । तथा वृद्धस्य चरितं कुञ्जरेण विशां पते ॥"},
{"c": "7.25", "n": "28", "i": 34266, "v": "ततो राजा दशार्णानां प्राग्ज्योतिषमुपाद्रवत् । तिर्यग्यातेन नागेन समदेनाशुगामिना ॥"},
{"c": "7.25", "n": "29", "i": 34267, "v": "तयोर्युद्धं समभवन्नागयोर्भीमरूपयोः । सपक्षयोः पर्वतयोर्यथा सद्रुमयोः पुरा ॥"},
{"c": "7.25", "n": "30", "i": 34268, "v": "प्राग्ज्योतिषपतेर्नागः संनिपत्यापवृत्य च । पार्श्वे दशार्णाधिपतेर्भित्त्वा नागमपातयत् ॥"},
{"c": "7.25", "n": "31", "i": 34269, "v": "तोमरैः सूर्यरश्म्याभैर्भगदत्तोऽथ सप्तभिः । जघान द्विरदस्थं तं शत्रुं प्रचलितासनम् ॥"},
{"c": "7.25", "n": "32", "i": 34270, "v": "उपसृत्य तु राजानं भगदत्तं युधिष्ठिरः । रथानीकेन महता सर्वतः पर्यवारयत् ॥"},
{"c": "7.25", "n": "33", "i": 34271, "v": "स कुञ्जरस्थो रथिभिः शुशुभे सर्वतो वृतः । पर्वते वनमध्यस्थो ज्वलन्निव हुताशनः ॥"},
{"c": "7.25", "n": "34", "i": 34272, "v": "मण्डलं सर्वतः श्लिष्टं रथिनामुग्रधन्विनाम् । किरतां शरवर्षाणि स नागः पर्यवर्तत ॥"},
{"c": "7.25", "n": "35", "i": 34273, "v": "ततः प्राग्ज्योतिषो राजा परिगृह्य द्विपर्षभम् । प्रेषयामास सहसा युयुधानरथं प्रति ॥"},
{"c": "7.25", "n": "36", "i": 34274, "v": "शिनेः पौत्रस्य तु रथं परिगृह्य महाद्विपः । अभिचिक्षेप वेगेन युयुधानस्त्वपाक्रमत् ॥"},
{"c": "7.25", "n": "37", "i": 34275, "v": "बृहतः सैन्धवानश्वान्समुत्थाप्य तु सारथिः । तस्थौ सात्यकिमासाद्य संप्लुतस्तं रथं पुनः ॥"},
{"c": "7.25", "n": "38", "i": 34276, "v": "स तु लब्ध्वान्तरं नागस्त्वरितो रथमण्डलात् । निश्चक्राम ततः सर्वान्परिचिक्षेप पार्थिवान् ॥"},
{"c": "7.25", "n": "39", "i": 34277, "v": "ते त्वाशुगतिना तेन त्रास्यमाना नरर्षभाः । तमेकं द्विरदं संख्ये मेनिरे शतशो नृपाः ॥"},
{"c": "7.25", "n": "40", "i": 34278, "v": "ते गजस्थेन काल्यन्ते भगदत्तेन पाण्डवाः । ऐरावतस्थेन यथा देवराजेन दानवाः ॥"},
{"c": "7.25", "n": "41", "i": 34279, "v": "तेषां प्रद्रवतां भीमः पाञ्चालानामितस्ततः । गजवाजिकृतः शब्दः सुमहान्समजायत ॥"},
{"c": "7.25", "n": "42", "i": 34280, "v": "भगदत्तेन समरे काल्यमानेषु पाण्डुषु । प्राग्ज्योतिषमभिक्रुद्धः पुनर्भीमः समभ्ययात् ॥"},
{"c": "7.25", "n": "43", "i": 34281, "v": "तस्याभिद्रवतो वाहान्हस्तमुक्तेन वारिणा । सिक्त्वा व्यत्रासयन्नागस्ते पार्थमहरंस्ततः ॥"},
{"c": "7.25", "n": "44", "i": 34282, "v": "ततस्तमभ्ययात्तूर्णं रुचिपर्वाकृतीसुतः । समुक्षञ्शरवर्षेण रथस्थोऽन्तकसंनिभः ॥"},
{"c": "7.25", "n": "45", "i": 34283, "v": "ततो रुचिरपर्वाणं शरेण नतपर्वणा । सुपर्वा पर्वतपतिर्निन्ये वैवस्वतक्षयम् ॥"},
{"c": "7.25", "n": "46", "i": 34284, "v": "तस्मिन्निपतिते वीरे सौभद्रो द्रौपदीसुताः । चेकितानो धृष्टकेतुर्युयुत्सुश्चार्दयन्द्विपम् ॥"},
{"c": "7.25", "n": "47", "i": 34285, "v": "त एनं शरधाराभिर्धाराभिरिव तोयदाः । सिषिचुर्भैरवान्नादान्विनदन्तो जिघांसवः ॥"},
{"c": "7.25", "n": "48", "i": 34286, "v": "ततः पार्ष्ण्यङ्कुशाङ्गुष्ठैः कृतिना चोदितो द्विपः । प्रसारितकरः प्रायात्स्तब्धकर्णेक्षणो द्रुतम् ॥"},
{"c": "7.25", "n": "49", "i": 34287, "v": "सोऽधिष्ठाय पदा वाहान्युयुत्सोः सूतमारुजत् । पुत्रस्तु तव संभ्रान्तः सौभद्रस्याप्लुतो रथम् ॥"},
{"c": "7.25", "n": "50", "i": 34288, "v": "स कुञ्जरस्थो विसृजन्निषूनरिषु पार्थिवः । बभौ रश्मीनिवादित्यो भुवनेषु समुत्सृजन् ॥"},
{"c": "7.25", "n": "51", "i": 34289, "v": "तमार्जुनिर्द्वादशभिर्युयुत्सुर्दशभिः शरैः । त्रिभिस्त्रिभिर्द्रौपदेया धृष्टकेतुश्च विव्यधुः ॥"},
{"c": "7.25", "n": "52", "i": 34290, "v": "सोऽरियत्नार्पितैर्बाणैराचितो द्विरदो बभौ । संस्यूत इव सूर्यस्य रश्मिभिर्जलदो महान् ॥"},
{"c": "7.25", "n": "53", "i": 34291, "v": "नियन्तुः शिल्पयत्नाभ्यां प्रेषितोऽरिशरार्दितः । परिचिक्षेप तान्नागः स रिपून्सव्यदक्षिणम् ॥"},
{"c": "7.25", "n": "54", "i": 34292, "v": "गोपाल इव दण्डेन यथा पशुगणान्वने । आवेष्टयत तां सेनां भगदत्तस्तथा मुहुः ॥"},
{"c": "7.25", "n": "55", "i": 34293, "v": "क्षिप्रं श्येनाभिपन्नानां वायसानामिव स्वनः । बभूव पाण्डवेयानां भृशं विद्रवतां स्वनः ॥"},
{"c": "7.25", "n": "56", "i": 34294, "v": "स नागराजः प्रवराङ्कुशाहतः; पुरा सपक्षोऽद्रिवरो यथा नृप । भयं तथा रिपुषु समादधद्भृशं; वणिग्गणानां क्षुभितो यथार्णवः ॥"},
{"c": "7.25", "n": "57", "i": 34295, "v": "ततो ध्वनिर्द्विरदरथाश्वपार्थिवै;र्भयाद्द्रवद्भिर्जनितोऽतिभैरवः । क्षितिं वियद्द्यां विदिशो दिशस्तथा; समावृणोत्पार्थिव संयुगे तदा ॥"},
{"c": "7.25", "n": "58", "i": 34296, "v": "स तेन नागप्रवरेण पार्थिवो; भृशं जगाहे द्विषतामनीकिनीम् । पुरा सुगुप्तां विबुधैरिवाहवे; विरोचनो देववरूथिनीमिव ॥"},
{"c": "7.25", "n": "59", "i": 34297, "v": "भृशं ववौ ज्वलनसखो वियद्रजः; समावृणोन्मुहुरपि चैव सैनिकान् । तमेकनागं गणशो यथा गजाः; समन्ततो द्रुतमिव मेनिरे जनाः ॥"},
{"c": "7.26", "t": "संजय उवाच ।"},
{"c": "7.26", "n": "1", "i": 34298, "v": "यन्मां पार्थस्य संग्रामे कर्माणि परिपृच्छसि । तच्छृणुष्व महाराज पार्थो यदकरोन्मृधे ॥"},
{"c": "7.26", "n": "2", "i": 34299, "v": "रजो दृष्ट्वा समुद्भूतं श्रुत्वा च गजनिस्वनम् । भज्यतां भगदत्तेन कौन्तेयः कृष्णमब्रवीत् ॥"},
{"c": "7.26", "n": "3", "i": 34300, "v": "यथा प्राग्ज्योतिषो राजा गजेन मधुसूदन । त्वरमाणोऽभ्यतिक्रान्तो ध्रुवं तस्यैष निस्वनः ॥"},
{"c": "7.26", "n": "4", "i": 34301, "v": "इन्द्रादनवरः संख्ये गजयानविशारदः । प्रथमो वा द्वितीयो वा पृथिव्यामिति मे मतिः ॥"},
{"c": "7.26", "n": "5", "i": 34302, "v": "स चापि द्विरदश्रेष्ठः सदाप्रतिगजो युधि । सर्वशब्दातिगः संख्ये कृतकर्मा जितक्लमः ॥"},
{"c": "7.26", "n": "6", "i": 34303, "v": "सहः शस्त्रनिपातानामग्निस्पर्शस्य चानघ । स पाण्डवबलं व्यक्तमद्यैको नाशयिष्यति ॥"},
{"c": "7.26", "n": "7", "i": 34304, "v": "न चावाभ्यामृतेऽन्योऽस्ति शक्तस्तं प्रतिबाधितुम् । त्वरमाणस्ततो याहि यतः प्राग्ज्योतिषाधिपः ॥"},
{"c": "7.26", "n": "8", "i": 34305, "v": "शक्रसख्याद्द्विपबलैर्वयसा चापि विस्मितम् । अद्यैनं प्रेषयिष्यामि बलहन्तुः प्रियातिथिम् ॥"},
{"c": "7.26", "n": "9", "i": 34306, "v": "वचनादथ कृष्णस्तु प्रययौ सव्यसाचिनः । दार्यते भगदत्तेन यत्र पाण्डववाहिनी ॥"},
{"c": "7.26", "n": "10", "i": 34307, "v": "तं प्रयान्तं ततः पश्चादाह्वयन्तो महारथाः । संशप्तकाः समारोहन्सहस्राणि चतुर्दश ॥"},
{"c": "7.26", "n": "11", "i": 34308, "v": "दशैव तु सहस्राणि त्रिगर्तानां नराधिप । चत्वारि तु सहस्राणि वासुदेवस्य येऽनुगाः ॥"},
{"c": "7.26", "n": "12", "i": 34309, "v": "दार्यमाणां चमूं दृष्ट्वा भगदत्तेन मारिष । आहूयमानस्य च तैरभवद्धृदयं द्विधा ॥"},
{"c": "7.26", "n": "13", "i": 34310, "v": "किं नु श्रेयस्करं कर्म भवेदिति विचिन्तयन् । इतो वा विनिवर्तेयं गच्छेयं वा युधिष्ठिरम् ॥"},
{"c": "7.26", "n": "14", "i": 34311, "v": "तस्य बुद्ध्या विचार्यैतदर्जुनस्य कुरूद्वह । अभवद्भूयसी बुद्धिः संशप्तकवधे स्थिरा ॥"},
{"c": "7.26", "n": "15", "i": 34312, "v": "स संनिवृत्तः सहसा कपिप्रवरकेतनः । एको रथसहस्राणि निहन्तुं वासवी रणे ॥"},
{"c": "7.26", "n": "16", "i": 34313, "v": "सा हि दुर्योधनस्यासीन्मतिः कर्णस्य चोभयोः । अर्जुनस्य वधोपाये तेन द्वैधमकल्पयत् ॥"},
{"c": "7.26", "n": "17", "i": 34314, "v": "स तु संवर्तयामास द्वैधीभावेन पाण्डवः । रथेन तु रथाग्र्याणामकरोत्तां मृषा तदा ॥"},
{"c": "7.26", "n": "18", "i": 34315, "v": "ततः शतसहस्राणि शराणां नतपर्वणाम् । व्यसृजन्नर्जुने राजन्संशप्तकमहारथाः ॥"},
{"c": "7.26", "n": "19", "i": 34316, "v": "नैव कुन्तीसुतः पार्थो नैव कृष्णो जनार्दनः । न हया न रथो राजन्दृश्यन्ते स्म शरैश्चिताः ॥"},
{"c": "7.26", "n": "20", "i": 34317, "v": "यदा मोहमनुप्राप्तः सस्वेदश्च जनार्दनः । ततस्तान्प्रायशः पार्थो वज्रास्त्रेण निजघ्निवान् ॥"},
{"c": "7.26", "n": "21", "i": 34318, "v": "शतशः पाणयश्छिन्नाः सेषुज्यातलकार्मुकाः । केतवो वाजिनः सूता रथिनश्चापतन्क्षितौ ॥"},
{"c": "7.26", "n": "22", "i": 34319, "v": "द्रुमाचलाग्राम्बुधरैः समरूपाः सुकल्पिताः । हतारोहाः क्षितौ पेतुर्द्विपाः पार्थशराहताः ॥"},
{"c": "7.26", "n": "23", "i": 34320, "v": "विप्रविद्धकुथावल्गाश्छिन्नभाण्डाः परासवः । सारोहास्तुरगाः पेतुर्मथिताः पार्थमार्गणैः ॥"},
{"c": "7.26", "n": "24", "i": 34321, "v": "सर्ष्टिचर्मासिनखराः समुद्गरपरश्वधाः । संछिन्ना बाहवः पेतुर्नृणां भल्लैः किरीटिना ॥"},
{"c": "7.26", "n": "25", "i": 34322, "v": "बालादित्याम्बुजेन्दूनां तुल्यरूपाणि मारिष । संछिन्नान्यर्जुनशरैः शिरांस्युर्वीं प्रपेदिरे ॥"},
{"c": "7.26", "n": "26", "i": 34323, "v": "जज्वालालंकृतैः सेना पत्रिभिः प्राणभोजनैः । नानालिङ्गैस्तदामित्रान्क्रुद्धे निघ्नति फल्गुने ॥"},
{"c": "7.26", "n": "27", "i": 34324, "v": "क्षोभयन्तं तदा सेनां द्विरदं नलिनीमिव । धनंजयं भूतगणाः साधु साध्वित्यपूजयन् ॥"},
{"c": "7.26", "n": "28", "i": 34325, "v": "दृष्ट्वा तत्कर्म पार्थस्य वासवस्येव माधवः । विस्मयं परमं गत्वा तलमाहत्य पूजयत् ॥"},
{"c": "7.26", "n": "29", "i": 34326, "v": "ततः संशप्तकान्हत्वा भूयिष्ठं ये व्यवस्थिताः । भगदत्ताय याहीति पार्थः कृष्णमचोदयत् ॥"},
{"c": "7.27", "t": "संजय उवाच ।"},
{"c": "7.27", "n": "1", "i": 34327, "v": "यियासतस्ततः कृष्णः पार्थस्याश्वान्मनोजवान् । अप्रैषीद्धेमसंछन्नान्द्रोणानीकाय पाण्डुरान् ॥"},
{"c": "7.27", "n": "2", "i": 34328, "v": "तं प्रयान्तं कुरुश्रेष्ठं स्वांस्त्रातुं द्रोणतापितान् । सुशर्मा भ्रातृभिः सार्धं युद्धार्थी पृष्ठतोऽन्वयात् ॥"},
{"c": "7.27", "n": "3", "i": 34329, "v": "ततः श्वेतहयः कृष्णमब्रवीदजितं जयः । एष मां भ्रातृभिः सार्धं सुशर्माह्वयतेऽच्युत ॥"},
{"c": "7.27", "n": "4", "i": 34330, "v": "दीर्यते चोत्तरेणैतत्सैन्यं नः शत्रुसूदन । द्वैधीभूतं मनो मेऽद्य कृतं संशप्तकैरिदम् ॥"},
{"c": "7.27", "n": "5", "i": 34331, "v": "किं नु संशप्तकान्हन्मि स्वान्रक्षाम्यहितार्दितान् । इति मे त्वं मतं वेत्थ तत्र किं सुकृतं भवेत् ॥"},
{"c": "7.27", "n": "6", "i": 34332, "v": "एवमुक्तस्तु दाशार्हः स्यन्दनं प्रत्यवर्तयत् । येन त्रिगर्ताधिपतिः पाण्डवं समुपाह्वयत् ॥"},
{"c": "7.27", "n": "7", "i": 34333, "v": "ततोऽर्जुनः सुशर्माणं विद्ध्वा सप्तभिराशुगैः । ध्वजं धनुश्चास्य तथा क्षुराभ्यां समकृन्तत ॥"},
{"c": "7.27", "n": "8", "i": 34334, "v": "त्रिगर्ताधिपतेश्चापि भ्रातरं षड्भिरायसैः । साश्वं ससूतं त्वरितः पार्थः प्रैषीद्यमक्षयम् ॥"},
{"c": "7.27", "n": "9", "i": 34335, "v": "ततो भुजगसंकाशां सुशर्मा शक्तिमायसीम् । चिक्षेपार्जुनमादिश्य वासुदेवाय तोमरम् ॥"},
{"c": "7.27", "n": "10", "i": 34336, "v": "शक्तिं त्रिभिः शरैश्छित्त्वा तोमरं त्रिभिरर्जुनः । सुशर्माणं शरव्रातैर्मोहयित्वा न्यवर्तत ॥"},
{"c": "7.27", "n": "11", "i": 34337, "v": "तं वासवमिवायान्तं भूरिवर्षशरौघिणम् । राजंस्तावकसैन्यानां नोग्रं कश्चिदवारयत् ॥"},
{"c": "7.27", "n": "12", "i": 34338, "v": "ततो धनंजयो बाणैस्तत एव महारथान् । आयाद्विनिघ्नन्कौरव्यान्दहन्कक्षमिवानलः ॥"},
{"c": "7.27", "n": "13", "i": 34339, "v": "तस्य वेगमसह्यं तु कुन्तीपुत्रस्य धीमतः । नाशक्नुवंस्ते संसोढुं स्पर्शमग्नेरिव प्रजाः ॥"},
{"c": "7.27", "n": "14", "i": 34340, "v": "संवेष्टयन्ननीकानि शरवर्षेण पाण्डवः । सुपर्णपातवद्राजन्नायात्प्राग्ज्योतिषं प्रति ॥"},
{"c": "7.27", "n": "15", "i": 34341, "v": "यत्तदानामयज्जिष्णुर्भरतानामपायिनाम् । धनुः क्षेमकरं संख्ये द्विषतामश्रुवर्धनम् ॥"},
{"c": "7.27", "n": "16", "i": 34342, "v": "तदेव तव पुत्रस्य राजन्दुर्द्यूतदेविनः । कृते क्षत्रविनाशाय धनुरायच्छदर्जुनः ॥"},
{"c": "7.27", "n": "17", "i": 34343, "v": "तथा विक्षोभ्यमाणा सा पार्थेन तव वाहिनी । व्यदीर्यत महाराज नौरिवासाद्य पर्वतम् ॥"},
{"c": "7.27", "n": "18", "i": 34344, "v": "ततो दश सहस्राणि न्यवर्तन्त धनुष्मताम् । मतिं कृत्वा रणे क्रुद्धा वीरा जयपराजये ॥"},
{"c": "7.27", "n": "19", "i": 34345, "v": "व्यपेतहृदयत्रास आपद्धर्मातिगो रथः । आर्छत्पार्थो गुरुं भारं सर्वभारसहो युधि ॥"},
{"c": "7.27", "n": "20", "i": 34346, "v": "यथा नडवनं क्रुद्धः प्रभिन्नः षष्टिहायनः । मृद्नीयात्तद्वदायस्तः पार्थोऽमृद्नाच्चमूं तव ॥"},
{"c": "7.27", "n": "21", "i": 34347, "v": "तस्मिन्प्रमथिते सैन्ये भगदत्तो नराधिपः । तेन नागेन सहसा धनंजयमुपाद्रवत् ॥"},
{"c": "7.27", "n": "22", "i": 34348, "v": "तं रथेन नरव्याघ्रः प्रत्यगृह्णादभीतवत् । स संनिपातस्तुमुलो बभूव रथनागयोः ॥"},
{"c": "7.27", "n": "23", "i": 34349, "v": "कल्पिताभ्यां यथाशास्त्रं रथेन च गजेन च । संग्रामे चेरतुर्वीरौ भगदत्तधनंजयौ ॥"},
{"c": "7.27", "n": "24", "i": 34350, "v": "ततो जीमूतसंकाशान्नागादिन्द्र इवाभिभूः । अभ्यवर्षच्छरौघेण भगदत्तो धनंजयम् ॥"},
{"c": "7.27", "n": "25", "i": 34351, "v": "स चापि शरवर्षं तच्छरवर्षेण वासविः । अप्राप्तमेव चिच्छेद भगदत्तस्य वीर्यवान् ॥"},
{"c": "7.27", "n": "26", "i": 34352, "v": "ततः प्राग्ज्योतिषो राजा शरवर्षं निवार्य तत् । शरैर्जघ्ने महाबाहुं पार्थं कृष्णं च भारत ॥"},
{"c": "7.27", "n": "27", "i": 34353, "v": "ततः स शरजालेन महताभ्यवकीर्य तौ । चोदयामास तं नागं वधायाच्युतपार्थयोः ॥"},
{"c": "7.27", "n": "28", "i": 34354, "v": "तमापतन्तं द्विरदं दृष्ट्वा क्रुद्धमिवान्तकम् । चक्रेऽपसव्यं त्वरितः स्यन्दनेन जनार्दनः ॥"},
{"c": "7.27", "n": "29", "i": 34355, "v": "संप्राप्तमपि नेयेष परावृत्तं महाद्विपम् । सारोहं मृत्युसात्कर्तुं स्मरन्धर्मं धनंजयः ॥"},
{"c": "7.27", "n": "30", "i": 34356, "v": "स तु नागो द्विपरथान्हयांश्चारुज्य मारिष । प्राहिणोन्मृत्युलोकाय ततोऽक्रुध्यद्धनंजयः ॥"},
{"c": "7.28", "t": "धृतराष्ट्र उवाच ।"},
{"c": "7.28", "n": "1", "i": 34357, "v": "तथा क्रुद्धः किमकरोद्भगदत्तस्य पाण्डवः । प्राग्ज्योतिषो वा पार्थस्य तन्मे शंस यथातथम् ॥"},
{"c": "7.28", "t": "संजय उवाच ।"},
{"c": "7.28", "n": "2", "i": 34358, "v": "प्राग्ज्योतिषेण संसक्तावुभौ दाशार्हपाण्डवौ । मृत्योरिवान्तिकं प्राप्तौ सर्वभूतानि मेनिरे ॥"},
{"c": "7.28", "n": "3", "i": 34359, "v": "तथा हि शरवर्षाणि पातयत्यनिशं प्रभो । भगदत्तो गजस्कन्धात्कृष्णयोः स्यन्दनस्थयोः ॥"},
{"c": "7.28", "n": "4", "i": 34360, "v": "अथ कार्ष्णायसैर्बाणैः पूर्णकार्मुकनिःसृतैः । अविध्यद्देवकीपुत्रं हेमपुङ्खैः शिलाशितैः ॥"},
{"c": "7.28", "n": "5", "i": 34361, "v": "अग्निस्पर्शसमास्तीक्ष्णा भगदत्तेन चोदिताः । निर्भिद्य देवकीपुत्रं क्षितिं जग्मुः शरास्ततः ॥"},
{"c": "7.28", "n": "6", "i": 34362, "v": "तस्य पार्थो धनुश्छित्त्वा शरावापं निहत्य च । लाडयन्निव राजानं भगदत्तमयोधयत् ॥"},
{"c": "7.28", "n": "7", "i": 34363, "v": "सोऽर्करश्मिनिभांस्तीक्ष्णांस्तोमरान्वै चतुर्दश । प्रेरयत्सव्यसाची तांस्त्रिधैकैकमथाच्छिनत् ॥"},
{"c": "7.28", "n": "8", "i": 34364, "v": "ततो नागस्य तद्वर्म व्यधमत्पाकशासनिः । शरजालेन स बभौ व्यभ्रः पर्वतराडिव ॥"},
{"c": "7.28", "n": "9", "i": 34365, "v": "ततः प्राग्ज्योतिषः शक्तिं हेमदण्डामयस्मयीम् । व्यसृजद्वासुदेवाय द्विधा तामर्जुनोऽच्छिनत् ॥"},
{"c": "7.28", "n": "10", "i": 34366, "v": "ततश्छत्रं ध्वजं चैव छित्त्वा राज्ञोऽर्जुनः शरैः । विव्याध दशभिस्तूर्णमुत्स्मयन्पर्वताधिपम् ॥"},
{"c": "7.28", "n": "11", "i": 34367, "v": "सोऽतिविद्धोऽर्जुनशरैः सुपुङ्खैः कङ्कपत्रिभिः । भगदत्तस्ततः क्रुद्धः पाण्डवस्य महात्मनः ॥"},
{"c": "7.28", "n": "12", "i": 34368, "v": "व्यसृजत्तोमरान्मूर्ध्नि श्वेताश्वस्योन्ननाद च । तैरर्जुनस्य समरे किरीटं परिवर्तितम् ॥"},
{"c": "7.28", "n": "13", "i": 34369, "v": "परिवृत्तं किरीटं तं यमयन्नेव फल्गुनः । सुदृष्टः क्रियतां लोक इति राजानमब्रवीत् ॥"},
{"c": "7.28", "n": "14", "i": 34370, "v": "एवमुक्तस्तु संक्रुद्धः शरवर्षेण पाण्डवम् । अभ्यवर्षत्सगोविन्दं धनुरादाय भास्वरम् ॥"},
{"c": "7.28", "n": "15", "i": 34371, "v": "तस्य पार्थो धनुश्छित्त्वा तूणीरान्संनिकृत्य च । त्वरमाणो द्विसप्तत्या सर्वमर्मस्वताडयत् ॥"},
{"c": "7.28", "n": "16", "i": 34372, "v": "विद्धस्तथाप्यव्यथितो वैष्णवास्त्रमुदीरयन् । अभिमन्त्र्याङ्कुशं क्रुद्धो व्यसृजत्पाण्डवोरसि ॥"},
{"c": "7.28", "n": "17", "i": 34373, "v": "विसृष्टं भगदत्तेन तदस्त्रं सर्वघातकम् । उरसा प्रतिजग्राह पार्थं संछाद्य केशवः ॥"},
{"c": "7.28", "n": "18", "i": 34374, "v": "वैजयन्त्यभवन्माला तदस्त्रं केशवोरसि । ततोऽर्जुनः क्लान्तमनाः केशवं प्रत्यभाषत ॥"},
{"c": "7.28", "n": "19", "i": 34375, "v": "अयुध्यमानस्तुरगान्संयन्तास्मि जनार्दन । इत्युक्त्वा पुण्डरीकाक्ष प्रतिज्ञां स्वां न रक्षसि ॥"},
{"c": "7.28", "n": "20", "i": 34376, "v": "यद्यहं व्यसनी वा स्यामशक्तो वा निवारणे । ततस्त्वयैवं कार्यं स्यान्न तु कार्यं मयि स्थिते ॥"},
{"c": "7.28", "n": "21", "i": 34377, "v": "सबाणः सधनुश्चाहं ससुरासुरमानवान् । शक्तो लोकानिमाञ्जेतुं तच्चापि विदितं तव ॥"},
{"c": "7.28", "n": "22", "i": 34378, "v": "ततोऽर्जुनं वासुदेवः प्रत्युवाचार्थवद्वचः । शृणु गुह्यमिदं पार्थ यथा वृत्तं पुरानघ ॥"},
{"c": "7.28", "n": "23", "i": 34379, "v": "चतुर्मूर्तिरहं शश्वल्लोकत्राणार्थमुद्यतः । आत्मानं प्रविभज्येह लोकानां हितमादधे ॥"},
{"c": "7.28", "n": "24", "i": 34380, "v": "एका मूर्तिस्तपश्चर्यां कुरुते मे भुवि स्थिता । अपरा पश्यति जगत्कुर्वाणं साध्वसाधुनी ॥"},
{"c": "7.28", "n": "25", "i": 34381, "v": "अपरा कुरुते कर्म मानुषं लोकमाश्रिता । शेते चतुर्थी त्वपरा निद्रां वर्षसहस्रिकाम् ॥"},
{"c": "7.28", "n": "26", "i": 34382, "v": "यासौ वर्षसहस्रान्ते मूर्तिरुत्तिष्ठते मम । वरार्हेभ्यो वराञ्श्रेष्ठांस्तस्मिन्काले ददाति सा ॥"},
{"c": "7.28", "n": "27", "i": 34383, "v": "तं तु कालमनुप्राप्तं विदित्वा पृथिवी तदा । प्रायाचत वरं यं मां नरकार्थाय तं शृणु ॥"},
{"c": "7.28", "n": "28", "i": 34384, "v": "देवानामसुराणां च अवध्यस्तनयोऽस्तु मे । उपेतो वैष्णवास्त्रेण तन्मे त्वं दातुमर्हसि ॥"},
{"c": "7.28", "n": "29", "i": 34385, "v": "एवं वरमहं श्रुत्वा जगत्यास्तनये तदा । अमोघमस्त्रमददं वैष्णवं तदहं पुरा ॥"},
{"c": "7.28", "n": "30", "i": 34386, "v": "अवोचं चैतदस्त्रं वै ह्यमोघं भवतु क्षमे । नरकस्याभिरक्षार्थं नैनं कश्चिद्वधिष्यति ॥"},
{"c": "7.28", "n": "31", "i": 34387, "v": "अनेनास्त्रेण ते गुप्तः सुतः परबलार्दनः । भविष्यति दुराधर्षः सर्वलोकेषु सर्वदा ॥"},
{"c": "7.28", "n": "32", "i": 34388, "v": "तथेत्युक्त्वा गता देवी कृतकामा मनस्विनी । स चाप्यासीद्दुराधर्षो नरकः शत्रुतापनः ॥"},
{"c": "7.28", "n": "33", "i": 34389, "v": "तस्मात्प्राग्ज्योतिषं प्राप्तं तदस्त्रं पार्थ मामकम् । नास्यावध्योऽस्ति लोकेषु सेन्द्ररुद्रेषु मारिष ॥"},
{"c": "7.28", "n": "34", "i": 34390, "v": "तन्मया त्वत्कृतेनैतदन्यथा व्यपनाशितम् । वियुक्तं परमास्त्रेण जहि पार्थ महासुरम् ॥"},
{"c": "7.28", "n": "35", "i": 34391, "v": "वैरिणं युधि दुर्धर्षं भगदत्तं सुरद्विषम् । यथाहं जघ्निवान्पूर्वं हितार्थं नरकं तथा ॥"},
{"c": "7.28", "n": "36", "i": 34392, "v": "एवमुक्तस्ततः पार्थः केशवेन महात्मना । भगदत्तं शितैर्बाणैः सहसा समवाकिरत् ॥"},
{"c": "7.28", "n": "37", "i": 34393, "v": "ततः पार्थो महाबाहुरसंभ्रान्तो महामनाः । कुम्भयोरन्तरे नागं नाराचेन समार्पयत् ॥"},
{"c": "7.28", "n": "38", "i": 34394, "v": "समासाद्य तु तं नागं बाणो वज्र इवाचलम् । अभ्यगात्सह पुङ्खेन वल्मीकमिव पन्नगः ॥"},
{"c": "7.28", "n": "39", "i": 34395, "v": "स तु विष्टभ्य गात्राणि दन्ताभ्यामवनिं ययौ । नदन्नार्तस्वरं प्राणानुत्ससर्ज महाद्विपः ॥"},
{"c": "7.28", "n": "40", "i": 34396, "v": "ततश्चन्द्रार्धबिम्बेन शरेण नतपर्वणा । बिभेद हृदयं राज्ञो भगदत्तस्य पाण्डवः ॥"},
{"c": "7.28", "n": "41", "i": 34397, "v": "स भिन्नहृदयो राजा भगदत्तः किरीटिना । शरासनं शरांश्चैव गतासुः प्रमुमोच ह ॥"},
{"c": "7.28", "n": "42", "i": 34398, "v": "शिरसस्तस्य विभ्रष्टः पपात च वराङ्कुशः । नालताडनविभ्रष्टं पलाशं नलिनादिव ॥"},
{"c": "7.28", "n": "43", "i": 34399, "v": "स हेममाली तपनीयभाण्डा;त्पपात नागाद्गिरिसंनिकाशात् । सुपुष्पितो मारुतवेगरुग्णो; महीधराग्रादिव कर्णिकारः ॥"},
{"c": "7.28", "n": "44", "i": 34400, "v": "निहत्य तं नरपतिमिन्द्रविक्रमं; सखायमिन्द्रस्य तथैन्द्रिराहवे । ततोऽपरांस्तव जयकाङ्क्षिणो नरा;न्बभञ्ज वायुर्बलवान्द्रुमानिव ॥"},
{"c": "7.29", "t": "संजय उवाच ।"},
{"c": "7.29", "n": "1", "i": 34401, "v": "प्रियमिन्द्रस्य सततं सखायममितौजसम् । हत्वा प्राग्ज्योतिषं पार्थः प्रदक्षिणमवर्तत ॥"},
{"c": "7.29", "n": "2", "i": 34402, "v": "ततो गान्धारराजस्य सुतौ परपुरंजयौ । आर्छेतामर्जुनं संख्ये भ्रातरौ वृषकाचलौ ॥"},
{"c": "7.29", "n": "3", "i": 34403, "v": "तौ समेत्यार्जुनं वीरौ पुरः पश्चाच्च धन्विनौ । अविध्येतां महावेगैर्निशितैराशुगैर्भृशम् ॥"},
{"c": "7.29", "n": "4", "i": 34404, "v": "वृषकस्य हयान्सूतं धनुश्छत्रं रथं ध्वजम् । तिलशो व्यधमत्पार्थः सौबलस्य शितैः शरैः ॥"},
{"c": "7.29", "n": "5", "i": 34405, "v": "ततोऽर्जुनः शरव्रातैर्नानाप्रहरणैरपि । गान्धारान्व्याकुलांश्चक्रे सौबलप्रमुखान्पुनः ॥"},
{"c": "7.29", "n": "6", "i": 34406, "v": "ततः पञ्चशतान्वीरान्गान्धारानुद्यतायुधान् । प्राहिणोन्मृत्युलोकाय क्रुद्धो बाणैर्धनंजयः ॥"},
{"c": "7.29", "n": "7", "i": 34407, "v": "हताश्वात्तु रथात्तूर्णमवतीर्य महाभुजः । आरुरोह रथं भ्रातुरन्यच्च धनुराददे ॥"},
{"c": "7.29", "n": "8", "i": 34408, "v": "तावेकरथमारूढौ भ्रातरौ वृषकाचलौ । शरवर्षेण बीभत्सुमविध्येतां पुनः पुनः ॥"},
{"c": "7.29", "n": "9", "i": 34409, "v": "स्यालौ तव महात्मानौ राजानौ वृषकाचलौ । भृशं निजघ्नतुः पार्थमिन्द्रं वृत्रबलाविव ॥"},
{"c": "7.29", "n": "10", "i": 34410, "v": "लब्धलक्ष्यौ तु गान्धारावहतां पाण्डवं पुनः । निदाघवार्षिकौ मासौ लोकं घर्माम्बुभिर्यथा ॥"},
{"c": "7.29", "n": "11", "i": 34411, "v": "तौ रथस्थौ नरव्याघ्रौ राजानौ वृषकाचलौ । संश्लिष्टाङ्गौ स्थितौ राजञ्जघानैकेषुणार्जुनः ॥"},
{"c": "7.29", "n": "12", "i": 34412, "v": "तौ रथात्सिंहसंकाशौ लोहिताक्षौ महाभुजौ । गतासू पेततुर्वीरौ सोदर्यावेकलक्षणौ ॥"},
{"c": "7.29", "n": "13", "i": 34413, "v": "तयोर्देहौ रथाद्भूमिं गतौ बन्धुजनप्रियौ । यशो दश दिशः पुण्यं गमयित्वा व्यवस्थितौ ॥"},
{"c": "7.29", "n": "14", "i": 34414, "v": "दृष्ट्वा विनिहतौ संख्ये मातुलावपलायिनौ । भृशं मुमुचुरश्रूणि पुत्रास्तव विशां पते ॥"},
{"c": "7.29", "n": "15", "i": 34415, "v": "निहतौ भ्रातरौ दृष्ट्वा मायाशतविशारदः । कृष्णौ संमोहयन्मायां विदधे शकुनिस्ततः ॥"},
{"c": "7.29", "n": "16", "i": 34416, "v": "लगुडायोगुडाश्मानः शतघ्न्यश्च सशक्तयः । गदापरिघनिस्त्रिंशशूलमुद्गरपट्टिशाः ॥"},
{"c": "7.29", "n": "17", "i": 34417, "v": "सकम्पनर्ष्टिनखरा मुसलानि परश्वधाः । क्षुराः क्षुरप्रनालीका वत्सदन्तास्त्रिसंधिनः ॥"},
{"c": "7.29", "n": "18", "i": 34418, "v": "चक्राणि विशिखाः प्रासा विविधान्यायुधानि च । प्रपेतुः सर्वतो दिग्भ्यः प्रदिग्भ्यश्चार्जुनं प्रति ॥"},
{"c": "7.29", "n": "19", "i": 34419, "v": "खरोष्ट्रमहिषाः सिंहा व्याघ्राः सृमरचिल्लिकाः । ऋक्षाः सालावृका गृध्राः कपयोऽथ सरीसृपाः ॥"},
{"c": "7.29", "n": "20", "i": 34420, "v": "विविधानि च रक्षांसि क्षुधितान्यर्जुनं प्रति । संक्रुद्धान्यभ्यधावन्त विविधानि वयांसि च ॥"},
{"c": "7.29", "n": "21", "i": 34421, "v": "ततो दिव्यास्त्रविच्छूरः कुन्तीपुत्रो धनंजयः । विसृजन्निषुजालानि सहसा तान्यताडयत् ॥"},
{"c": "7.29", "n": "22", "i": 34422, "v": "ते हन्यमानाः शूरेण प्रवरैः सायकैर्दृढैः । विरुवन्तो महारावान्विनेशुः सर्वतो हताः ॥"},
{"c": "7.29", "n": "23", "i": 34423, "v": "ततस्तमः प्रादुरभूदर्जुनस्य रथं प्रति । तस्माच्च तमसो वाचः क्रूराः पार्थमभर्त्सयन् ॥"},
{"c": "7.29", "n": "24", "i": 34424, "v": "तत्तमोऽस्त्रेण महता ज्योतिषेणार्जुनोऽवधीत् । हते तस्मिञ्जलौघास्तु प्रादुरासन्भयानकाः ॥"},
{"c": "7.29", "n": "25", "i": 34425, "v": "अम्भसस्तस्य नाशार्थमादित्यास्त्रमथार्जुनः । प्रायुङ्क्ताम्भस्ततस्तेन प्रायशोऽस्त्रेण शोषितम् ॥"},
{"c": "7.29", "n": "26", "i": 34426, "v": "एवं बहुविधा मायाः सौबलस्य कृताः कृताः । जघानास्त्रबलेनाशु प्रहसन्नर्जुनस्तदा ॥"},
{"c": "7.29", "n": "27", "i": 34427, "v": "तथा हतासु मायासु त्रस्तोऽर्जुनशराहतः । अपायाज्जवनैरश्वैः शकुनिः प्राकृतो यथा ॥"},
{"c": "7.29", "n": "28", "i": 34428, "v": "ततोऽर्जुनोऽस्त्रविच्छ्रैष्ठ्यं दर्शयन्नात्मनोऽरिषु । अभ्यवर्षच्छरौघेण कौरवाणामनीकिनीम् ॥"},
{"c": "7.29", "n": "29", "i": 34429, "v": "सा हन्यमाना पार्थेन पुत्रस्य तव वाहिनी । द्वैधीभूता महाराज गङ्गेवासाद्य पर्वतम् ॥"},
{"c": "7.29", "n": "30", "i": 34430, "v": "द्रोणमेवान्वपद्यन्त केचित्तत्र महारथाः । केचिद्दुर्योधनं राजन्नर्द्यमानाः किरीटिना ॥"},
{"c": "7.29", "n": "31", "i": 34431, "v": "नापश्याम ततस्त्वेतत्सैन्यं वै तमसावृतम् । गाण्डीवस्य च निर्घोषः श्रुतो दक्षिणतो मया ॥"},
{"c": "7.29", "n": "32", "i": 34432, "v": "शङ्खदुन्दुभिनिर्घोषं वादित्राणां च निस्वनम् । गाण्डीवस्य च निर्घोषो व्यतिक्रम्यास्पृशद्दिवम् ॥"},
{"c": "7.29", "n": "33", "i": 34433, "v": "ततः पुनर्दक्षिणतः संग्रामश्चित्रयोधिनाम् । सुयुद्धमर्जुनस्यासीदहं तु द्रोणमन्वगाम् ॥"},
{"c": "7.29", "n": "34", "i": 34434, "v": "नानाविधान्यनीकानि पुत्राणां तव भारत । अर्जुनो व्यधमत्काले दिवीवाभ्राणि मारुतः ॥"},
{"c": "7.29", "n": "35", "i": 34435, "v": "तं वासवमिवायान्तं भूरिवर्षशरौघिणम् । महेष्वासं नरव्याघ्रं नोग्रं कश्चिदवारयत् ॥"},
{"c": "7.29", "n": "36", "i": 34436, "v": "ते हन्यमानाः पार्थेन त्वदीया व्यथिता भृशम् । स्वानेव बहवो जघ्नुर्विद्रवन्तस्ततस्ततः ॥"},
{"c": "7.29", "n": "37", "i": 34437, "v": "तेऽर्जुनेन शरा मुक्ताः कङ्कपत्रास्तनुच्छिदः । शलभा इव संपेतुः संवृण्वाना दिशो दश ॥"},
{"c": "7.29", "n": "38", "i": 34438, "v": "तुरगं रथिनं नागं पदातिमपि मारिष । विनिर्भिद्य क्षितिं जग्मुर्वल्मीकमिव पन्नगाः ॥"},
{"c": "7.29", "n": "39", "i": 34439, "v": "न च द्वितीयं व्यसृजत्कुञ्जराश्वनरेषु सः । पृथगेकशरारुग्णा निपेतुस्ते गतासवः ॥"},
{"c": "7.29", "n": "40", "i": 34440, "v": "हतैर्मनुष्यैस्तुरगैश्च सर्वतः; शराभिवृष्टैर्द्विरदैश्च पातितैः । तदा श्वगोमायुबडाभिनादितं; विचित्रमायोधशिरो बभूव ह ॥"},
{"c": "7.29", "n": "41", "i": 34441, "v": "पिता सुतं त्यजति सुहृद्वरं सुहृ;त्तथैव पुत्रः पितरं शरातुरः । स्वरक्षणे कृतमतयस्तदा जना;स्त्यजन्ति वाहानपि पार्थपीडिताः ॥"},
{"c": "7.30", "t": "धृतराष्ट्र उवाच ।"},
{"c": "7.30", "n": "1", "i": 34442, "v": "तेष्वनीकेषु भग्नेषु पाण्डुपुत्रेण संजय । चलितानां द्रुतानां च कथमासीन्मनो हि वः ॥"},
{"c": "7.30", "n": "2", "i": 34443, "v": "अनीकानां प्रभग्नानां व्यवस्थानमपश्यताम् । दुष्करं प्रतिसंधानं तन्ममाचक्ष्व संजय ॥"},
{"c": "7.30", "t": "संजय उवाच ।"},
{"c": "7.30", "n": "3", "i": 34444, "v": "तथापि तव पुत्रस्य प्रियकामा विशां पते । यशः प्रवीरा लोकेषु रक्षन्तो द्रोणमन्वयुः ॥"},
{"c": "7.30", "n": "4", "i": 34445, "v": "समुद्यतेषु शस्त्रेषु संप्राप्ते च युधिष्ठिरे । अकुर्वन्नार्यकर्माणि भैरवे सत्यभीतवत् ॥"},
{"c": "7.30", "n": "5", "i": 34446, "v": "अन्तरं भीमसेनस्य प्रापतन्नमितौजसः । सात्यकेश्चैव शूरस्य धृष्टद्युम्नस्य चाभिभो ॥"},
{"c": "7.30", "n": "6", "i": 34447, "v": "द्रोणं द्रोणमिति क्रूराः पाञ्चालाः समचोदयन् । मा द्रोणमिति पुत्रास्ते कुरून्सर्वानचोदयन् ॥"},
{"c": "7.30", "n": "7", "i": 34448, "v": "द्रोणं द्रोणमिति ह्येके मा द्रोणमिति चापरे । कुरूणां पाण्डवानां च द्रोणद्यूतमवर्तत ॥"},
{"c": "7.30", "n": "8", "i": 34449, "v": "यं यं स्म भजते द्रोणः पाञ्चालानां रथव्रजम् । तत्र तत्र स्म पाञ्चाल्यो धृष्टद्युम्नोऽथ धीयते ॥"},
{"c": "7.30", "n": "9", "i": 34450, "v": "यथाभागविपर्यासे संग्रामे भैरवे सति । वीराः समासदन्वीरानगच्छन्भीरवः परान् ॥"},
{"c": "7.30", "n": "10", "i": 34451, "v": "अकम्पनीयाः शत्रूणां बभूवुस्तत्र पाण्डवाः । अकम्पयंस्त्वनीकानि स्मरन्तः क्लेशमात्मनः ॥"},
{"c": "7.30", "n": "11", "i": 34452, "v": "ते त्वमर्षवशं प्राप्ता ह्रीमन्तः सत्त्वचोदिताः । त्यक्त्वा प्राणान्न्यवर्तन्त घ्नन्तो द्रोणं महाहवे ॥"},
{"c": "7.30", "n": "12", "i": 34453, "v": "अयसामिव संपातः शिलानामिव चाभवत् । दीव्यतां तुमुले युद्धे प्राणैरमिततेजसाम् ॥"},
{"c": "7.30", "n": "13", "i": 34454, "v": "न तु स्मरन्ति संग्राममपि वृद्धास्तथाविधम् । दृष्टपूर्वं महाराज श्रुतपूर्वमथापि वा ॥"},
{"c": "7.30", "n": "14", "i": 34455, "v": "प्राकम्पतेव पृथिवी तस्मिन्वीरावसादने । प्रवर्तता बलौघेन महता भारपीडिता ॥"},
{"c": "7.30", "n": "15", "i": 34456, "v": "घूर्णतो हि बलौघस्य दिवं स्तब्ध्वेव निस्वनः । अजातशत्रोः क्रुद्धस्य पुत्रस्य तव चाभवत् ॥"},
{"c": "7.30", "n": "16", "i": 34457, "v": "समासाद्य तु पाण्डूनामनीकानि सहस्रशः । द्रोणेन चरता संख्ये प्रभग्नानि शितैः शरैः ॥"},
{"c": "7.30", "n": "17", "i": 34458, "v": "तेषु प्रमथ्यमानेषु द्रोणेनाद्भुतकर्मणा । पर्यवारयदासाद्य द्रोणं सेनापतिः स्वयम् ॥"},
{"c": "7.30", "n": "18", "i": 34459, "v": "तदद्भुतमभूद्युद्धं द्रोणपाञ्चाल्ययोस्तदा । नैव तस्योपमा काचित्संभवेदिति मे मतिः ॥"},
{"c": "7.30", "n": "19", "i": 34460, "v": "ततो नीलोऽनलप्रख्यो ददाह कुरुवाहिनीम् । शरस्फुलिङ्गश्चापार्चिर्दहन्कक्षमिवानलः ॥"},
{"c": "7.30", "n": "20", "i": 34461, "v": "तं दहन्तमनीकानि द्रोणपुत्रः प्रतापवान् । पूर्वाभिभाषी सुश्लक्ष्णं स्मयमानोऽभ्यभाषत ॥"},
{"c": "7.30", "n": "21", "i": 34462, "v": "नील किं बहुभिर्दग्धैस्तव योधैः शरार्चिषा । मयैकेन हि युध्यस्व क्रुद्धः प्रहर चाशुगैः ॥"},
{"c": "7.30", "n": "22", "i": 34463, "v": "तं पद्मनिकराकारं पद्मपत्रनिभेक्षणम् । व्याकोशपद्माभमुखं नीलो विव्याध सायकैः ॥"},
{"c": "7.30", "n": "23", "i": 34464, "v": "तेनातिविद्धः सहसा द्रौणिर्भल्लैः शितैस्त्रिभिः । धनुर्ध्वजं च छत्रं च द्विषतः स न्यकृन्तत ॥"},
{"c": "7.30", "n": "24", "i": 34465, "v": "सोत्प्लुत्य स्यन्दनात्तस्मान्नीलश्चर्मवरासिधृक् । द्रोणायनेः शिरः कायाद्धर्तुमैच्छत्पतत्रिवत् ॥"},
{"c": "7.30", "n": "25", "i": 34466, "v": "तस्योद्यतासेः सुनसं शिरः कायात्सकुण्डलम् । भल्लेनापाहरद्द्रौणिः स्मयमान इवानघ ॥"},
{"c": "7.30", "n": "26", "i": 34467, "v": "संपूर्णचन्द्राभमुखः पद्मपत्रनिभेक्षणः । प्रांशुरुत्पलगर्भाभो निहतो न्यपतत्क्षितौ ॥"},
{"c": "7.30", "n": "27", "i": 34468, "v": "ततः प्रविव्यथे सेना पाण्डवी भृशमाकुला । आचार्यपुत्रेण हते नीले ज्वलिततेजसि ॥"},
{"c": "7.30", "n": "28", "i": 34469, "v": "अचिन्तयंश्च ते सर्वे पाण्डवानां महारथाः । कथं नो वासविस्त्रायाच्छत्रुभ्य इति मारिष ॥"},
{"c": "7.30", "n": "29", "i": 34470, "v": "दक्षिणेन तु सेनायाः कुरुते कदनं बली । संशप्तकावशेषस्य नारायणबलस्य च ॥"},
{"c": "7.31", "t": "संजय उवाच ।"},
{"c": "7.31", "n": "1", "i": 34471, "v": "प्रतिघातं तु सैन्यस्य नामृष्यत वृकोदरः । सोऽभिनद्बाह्लिकं षष्ट्या कर्णं च दशभिः शरैः ॥"},
{"c": "7.31", "n": "2", "i": 34472, "v": "तस्य द्रोणः शितैर्बाणैस्तीक्ष्णधारैरयस्मयैः । जीवितान्तमभिप्रेप्सुर्मर्मण्याशु जघान ह ॥"},
{"c": "7.31", "n": "3", "i": 34473, "v": "कर्णो द्वादशभिर्बाणैरश्वत्थामा च सप्तभिः । षड्भिर्दुर्योधनो राजा तत एनमवाकिरत् ॥"},
{"c": "7.31", "n": "4", "i": 34474, "v": "भीमसेनोऽपि तान्सर्वान्प्रत्यविध्यन्महाबलः । द्रोणं पञ्चाशतेषूणां कर्णं च दशभिः शरैः ॥"},
{"c": "7.31", "n": "5", "i": 34475, "v": "दुर्योधनं द्वादशभिर्द्रौणिं चाष्टाभिराशुगैः । आरावं तुमुलं कुर्वन्नभ्यवर्तत तान्रणे ॥"},
{"c": "7.31", "n": "6", "i": 34476, "v": "तस्मिन्संत्यजति प्राणान्मृत्युसाधारणीकृते । अजातशत्रुस्तान्योधान्भीमं त्रातेत्यचोदयत् ॥"},
{"c": "7.31", "n": "7", "i": 34477, "v": "ते ययुर्भीमसेनस्य समीपममितौजसः । युयुधानप्रभृतयो माद्रीपुत्रौ च पाण्डवौ ॥"},
{"c": "7.31", "n": "8", "i": 34478, "v": "ते समेत्य सुसंरब्धाः सहिताः पुरुषर्षभाः । महेष्वासवरैर्गुप्तं द्रोणानीकं बिभित्सवः ॥"},
{"c": "7.31", "n": "9", "i": 34479, "v": "समापेतुर्महावीर्या भीमप्रभृतयो रथाः । तान्प्रत्यगृह्णादव्यग्रो द्रोणोऽपि रथिनां वरः ॥"},
{"c": "7.31", "n": "10", "i": 34480, "v": "महाबलानतिरथान्वीरान्समरशोभिनः । बाह्यं मृत्युभयं कृत्वा तावकाः पाण्डवान्ययुः ॥"},
{"c": "7.31", "n": "11", "i": 34481, "v": "सादिनः सादिनोऽभ्यघ्नंस्तथैव रथिनो रथान् । आसीच्छक्त्यसिसंपातो युद्धमासीत्परश्वधैः ॥"},
{"c": "7.31", "n": "12", "i": 34482, "v": "निकृष्टमसियुद्धं च बभूव कटुकोदयम् । कुञ्जराणां च संघातैर्युद्धमासीत्सुदारुणम् ॥"},
{"c": "7.31", "n": "13", "i": 34483, "v": "अपतत्कुञ्जरादन्यो हयादन्यस्त्ववाक्शिराः । नरो बाणेन निर्भिन्नो रथादन्यश्च मारिष ॥"},
{"c": "7.31", "n": "14", "i": 34484, "v": "तत्रान्यस्य च संमर्दे पतितस्य विवर्मणः । शिरः प्रध्वंसयामास वक्षस्याक्रम्य कुञ्जरः ॥"},
{"c": "7.31", "n": "15", "i": 34485, "v": "अपरेऽप्यपराञ्जघ्नुर्वारणाः पतितान्नरान् । विषाणैश्चावनिं गत्वा व्यभिन्दन्रथिनो बहून् ॥"},
{"c": "7.31", "n": "16", "i": 34486, "v": "नरान्त्रैः केचिदपरे विषाणालग्नसंस्रवैः । बभ्रमुः शतशो नागा मृद्नन्तः शतशो नरान् ॥"},
{"c": "7.31", "n": "17", "i": 34487, "v": "कांस्यायसतनुत्राणान्नराश्वरथकुञ्जरान् । पतितान्पोथयां चक्रुर्द्विपाः स्थूलनडानिव ॥"},
{"c": "7.31", "n": "18", "i": 34488, "v": "गृध्रपत्राधिवासांसि शयनानि नराधिपाः । ह्रीमन्तः कालसंपक्वाः सुदुःखान्यधिशेरते ॥"},
{"c": "7.31", "n": "19", "i": 34489, "v": "हन्ति स्मात्र पिता पुत्रं रथेनाभ्यतिवर्तते । पुत्रश्च पितरं मोहान्निर्मर्यादमवर्तत ॥"},
{"c": "7.31", "n": "20", "i": 34490, "v": "अक्षो भग्नो ध्वजश्छिन्नश्छत्रमुर्व्यां निपातितम् । युगार्धं छिन्नमादाय प्रदुद्राव तथा हयः ॥"},
{"c": "7.31", "n": "21", "i": 34491, "v": "सासिर्बाहुर्निपतितः शिरश्छिन्नं सकुण्डलम् । गजेनाक्षिप्य बलिना रथः संचूर्णितः क्षितौ ॥"},
{"c": "7.31", "n": "22", "i": 34492, "v": "रथिना ताडितो नागो नाराचेनापतद्व्यसुः । सारोहश्चापतद्वाजी गजेनाताडितो भृशम् ॥"},
{"c": "7.31", "n": "23", "i": 34493, "v": "निर्मर्यादं महद्युद्धमवर्तत सुदारुणम् । हा तात हा पुत्र सखे क्वासि तिष्ठ क्व धावसि ॥"},
{"c": "7.31", "n": "24", "i": 34494, "v": "प्रहराहर जह्येनं स्मितक्ष्वेडितगर्जितैः । इत्येवमुच्चरन्त्यः स्म श्रूयन्ते विविधा गिरः ॥"},
{"c": "7.31", "n": "25", "i": 34495, "v": "नरस्याश्वस्य नागस्य समसज्जत शोणितम् । उपाशाम्यद्रजो भौमं भीरून्कश्मलमाविशत् ॥"},
{"c": "7.31", "n": "26", "i": 34496, "v": "आसीत्केशपरामर्शो मुष्टियुद्धं च दारुणम् । नखैर्दन्तैश्च शूराणामद्वीपे द्वीपमिच्छताम् ॥"},
{"c": "7.31", "n": "27", "i": 34497, "v": "तत्राच्छिद्यत वीरस्य सखड्गो बाहुरुद्यतः । सधनुश्चापरस्यापि सशरः साङ्कुशस्तथा ॥"},
{"c": "7.31", "n": "28", "i": 34498, "v": "प्राक्रोशदन्यमन्योऽत्र तथान्यो विमुखोऽद्रवत् । अन्यः प्राप्तस्य चान्यस्य शिरः कायादपाहरत् ॥"},
{"c": "7.31", "n": "29", "i": 34499, "v": "शब्दमभ्यद्रवच्चान्यः शब्दादन्योऽद्रवद्भृशम् । स्वानन्योऽथ परानन्यो जघान निशितैः शरैः ॥"},
{"c": "7.31", "n": "30", "i": 34500, "v": "गिरिशृङ्गोपमश्चात्र नाराचेन निपातितः । मातङ्गो न्यपतद्भूमौ नदीरोध इवोष्णगे ॥"},
{"c": "7.31", "n": "31", "i": 34501, "v": "तथैव रथिनं नागः क्षरन्गिरिरिवारुजत् । अध्यतिष्ठत्पदा भूमौ सहाश्वं सहसारथिम् ॥"},
{"c": "7.31", "n": "32", "i": 34502, "v": "शूरान्प्रहरतो दृष्ट्वा कृतास्त्रान्रुधिरोक्षितान् । बहूनप्याविशन्मोहो भीरून्हृदयदुर्बलान् ॥"},
{"c": "7.31", "n": "33", "i": 34503, "v": "सर्वमाविग्नमभवन्न प्राज्ञायत किंचन । सैन्ये च रजसा ध्वस्ते निर्मर्यादमवर्तत ॥"},
{"c": "7.31", "n": "34", "i": 34504, "v": "ततः सेनापतिः शीघ्रमयं काल इति ब्रुवन् । नित्याभित्वरितानेव त्वरयामास पाण्डवान् ॥"},
{"c": "7.31", "n": "35", "i": 34505, "v": "कुर्वन्तः शासनं तस्य पाण्डवेया यशस्विनः । सरो हंसा इवापेतुर्घ्नन्तो द्रोणरथं प्रति ॥"},
{"c": "7.31", "n": "36", "i": 34506, "v": "गृह्णीताद्रवतान्योन्यं विभीता विनिकृन्तत । इत्यासीत्तुमुलः शब्दो दुर्धर्षस्य रथं प्रति ॥"},
{"c": "7.31", "n": "37", "i": 34507, "v": "ततो द्रोणः कृपः कर्णो द्रौणी राजा जयद्रथः । विन्दानुविन्दावावन्त्यौ शल्यश्चैनानवारयन् ॥"},
{"c": "7.31", "n": "38", "i": 34508, "v": "ते त्वार्यधर्मसंरब्धा दुर्निवार्या दुरासदाः । शरार्ता न जहुर्द्रोणं पाञ्चालाः पाण्डवैः सह ॥"},
{"c": "7.31", "n": "39", "i": 34509, "v": "ततो द्रोणोऽभिसंक्रुद्धो विसृजञ्शतशः शरान् । चेदिपाञ्चालपाण्डूनामकरोत्कदनं महत् ॥"},
{"c": "7.31", "n": "40", "i": 34510, "v": "तस्य ज्यातलनिर्घोषः शुश्रुवे दिक्षु मारिष । वज्रसंघातसंकाशस्त्रासयन्पाण्डवान्बहून् ॥"},
{"c": "7.31", "n": "41", "i": 34511, "v": "एतस्मिन्नन्तरे जिष्णुर्हत्वा संशप्तकान्बली । अभ्ययात्तत्र यत्र स्म द्रोणः पाण्डून्प्रमर्दति ॥"},
{"c": "7.31", "n": "42", "i": 34512, "v": "तं शरौघमहावर्तं शोणितोदं महाह्रदम् । तीर्णः संशप्तकान्हत्वा प्रत्यदृश्यत फल्गुनः ॥"},
{"c": "7.31", "n": "43", "i": 34513, "v": "तस्य कीर्तिमतो लक्ष्म सूर्यप्रतिमतेजसः । दीप्यमानमपश्याम तेजसा वानरध्वजम् ॥"},
{"c": "7.31", "n": "44", "i": 34514, "v": "संशप्तकसमुद्रं तमुच्छोष्यास्त्रगभस्तिभिः । स पाण्डवयुगान्तार्कः कुरूनप्यभ्यतीतपत् ॥"},
{"c": "7.31", "n": "45", "i": 34515, "v": "प्रददाह कुरून्सर्वानर्जुनः शस्त्रतेजसा । युगान्ते सर्वभूतानि धूमकेतुरिवोत्थितः ॥"},
{"c": "7.31", "n": "46", "i": 34516, "v": "तेन बाणसहस्रौघैर्गजाश्वरथयोधिनः । ताड्यमानाः क्षितिं जग्मुर्मुक्तशस्त्राः शरार्दिताः ॥"},
{"c": "7.31", "n": "47", "i": 34517, "v": "केचिदार्तस्वरं चक्रुर्विनेदुरपरे पुनः । पार्थबाणहताः केचिन्निपेतुर्विगतासवः ॥"},
{"c": "7.31", "n": "48", "i": 34518, "v": "तेषामुत्पततां कांश्चित्पतितांश्च पराङ्मुखान् । न जघानार्जुनो योधान्योधव्रतमनुस्मरन् ॥"},
{"c": "7.31", "n": "49", "i": 34519, "v": "ते विशीर्णरथाश्वेभाः प्रायशश्च पराङ्मुखाः । कुरवः कर्ण कर्णेति हा हेति च विचुक्रुशुः ॥"},
{"c": "7.31", "n": "50", "i": 34520, "v": "तमाधिरथिराक्रन्दं विज्ञाय शरणैषिणाम् । मा भैष्टेति प्रतिश्रुत्य ययावभिमुखोऽर्जुनम् ॥"},
{"c": "7.31", "n": "51", "i": 34521, "v": "स भारतरथश्रेष्ठः सर्वभारतहर्षणः । प्रादुश्चक्रे तदाग्नेयमस्त्रमस्त्रविदां वरः ॥"},
{"c": "7.31", "n": "52", "i": 34522, "v": "तस्य दीप्तशरौघस्य दीप्तचापधरस्य च । शरौघाञ्शरजालेन विदुधाव धनंजयः । अस्त्रमस्त्रेण संवार्य प्राणदद्विसृजञ्शरान् ॥"},
{"c": "7.31", "n": "53", "i": 34523, "v": "धृष्टद्युम्नश्च भीमश्च सात्यकिश्च महारथः । विव्यधुः कर्णमासाद्य त्रिभिस्त्रिभिरजिह्मगैः ॥"},
{"c": "7.31", "n": "54", "i": 34524, "v": "अर्जुनास्त्रं तु राधेयः संवार्य शरवृष्टिभिः । तेषां त्रयाणां चापानि चिच्छेद विशिखैस्त्रिभिः ॥"},
{"c": "7.31", "n": "55", "i": 34525, "v": "ते निकृत्तायुधाः शूरा निर्विषा भुजगा इव । रथशक्तीः समुत्क्षिप्य भृशं सिंहा इवानदन् ॥"},
{"c": "7.31", "n": "56", "i": 34526, "v": "ता भुजाग्रैर्महावेगा विसृष्टा भुजगोपमाः । दीप्यमाना महाशक्त्यो जग्मुराधिरथिं प्रति ॥"},
{"c": "7.31", "n": "57", "i": 34527, "v": "ता निकृत्य शितैर्बाणैस्त्रिभिस्त्रिभिरजिह्मगैः । ननाद बलवान्कर्णः पार्थाय विसृजञ्शरान् ॥"},
{"c": "7.31", "n": "58", "i": 34528, "v": "अर्जुनश्चापि राधेयं विद्ध्वा सप्तभिराशुगैः । कर्णादवरजं बाणैर्जघान निशितैस्त्रिभिः ॥"},
{"c": "7.31", "n": "59", "i": 34529, "v": "ततः शत्रुंजयं हत्वा पार्थः षड्भिरजिह्मगैः । जहार सद्यो भल्लेन विपाटस्य शिरो रथात् ॥"},
{"c": "7.31", "n": "60", "i": 34530, "v": "पश्यतां धार्तराष्ट्राणामेकेनैव किरीटिना । प्रमुखे सूतपुत्रस्य सोदर्या निहतास्त्रयः ॥"},
{"c": "7.31", "n": "61", "i": 34531, "v": "ततो भीमः समुत्पत्य स्वरथाद्वैनतेयवत् । वरासिना कर्णपक्षाञ्जघान दश पञ्च च ॥"},
{"c": "7.31", "n": "62", "i": 34532, "v": "पुनः स्वरथमास्थाय धनुरादाय चापरम् । विव्याध दशभिः कर्णं सूतमश्वांश्च पञ्चभिः ॥"},
{"c": "7.31", "n": "63", "i": 34533, "v": "धृष्टद्युम्नोऽप्यसिवरं चर्म चादाय भास्वरम् । जघान चन्द्रवर्माणं बृहत्क्षत्रं च पौरवम् ॥"},
{"c": "7.31", "n": "64", "i": 34534, "v": "ततः स्वरथमास्थाय पाञ्चाल्योऽन्यच्च कार्मुकम् । आदाय कर्णं विव्याध त्रिसप्तत्या नदन्रणे ॥"},
{"c": "7.31", "n": "65", "i": 34535, "v": "शैनेयोऽप्यन्यदादाय धनुरिन्द्रायुधद्युति । सूतपुत्रं चतुःषष्ट्या विद्ध्वा सिंह इवानदत् ॥"},
{"c": "7.31", "n": "66", "i": 34536, "v": "भल्लभ्यां साधुमुक्ताभ्यां छित्त्वा कर्णस्य कार्मुकम् । पुनः कर्णं त्रिभिर्बाणैर्बाह्वोरुरसि चार्पयत् ॥"},
{"c": "7.31", "n": "67", "i": 34537, "v": "ततो दुर्योधनो द्रोणो राजा चैव जयद्रथः । निमज्जमानं राधेयमुज्जह्रुः सात्यकार्णवात् ॥"},
{"c": "7.31", "n": "68", "i": 34538, "v": "धृष्टद्युम्नश्च भीमश्च सौभद्रोऽर्जुन एव च । नकुलः सहदेवश्च सात्यकिं जुगुपू रणे ॥"},
{"c": "7.31", "n": "69", "i": 34539, "v": "एवमेष महारौद्रः क्षयार्थं सर्वधन्विनाम् । तावकानां परेषां च त्यक्त्वा प्राणानभूद्रणः ॥"},
{"c": "7.31", "n": "70", "i": 34540, "v": "पदातिरथनागाश्वैर्गजाश्वरथपत्तयः । रथिनो नागपत्त्यश्वै रथपत्ती रथद्विपैः ॥"},
{"c": "7.31", "n": "71", "i": 34541, "v": "अश्वैरश्वा गजैर्नागा रथिनो रथिभिः सह । संसक्ताः समदृश्यन्त पत्तयश्चापि पत्तिभिः ॥"},
{"c": "7.31", "n": "72", "i": 34542, "v": "एवं सुकलिलं युद्धमासीत्क्रव्यादहर्षणम् । महद्भिस्तैरभीतानां यमराष्ट्रविवर्धनम् ॥"},
{"c": "7.31", "n": "73", "i": 34543, "v": "ततो हता नररथवाजिकुञ्जरै;रनेकशो द्विपरथवाजिपत्तयः । गजैर्गजा रथिभिरुदायुधा रथा; हयैर्हयाः पत्तिगणैश्च पत्तयः ॥"},
{"c": "7.31", "n": "74", "i": 34544, "v": "रथैर्द्विपा द्विरदवरैर्महाहया; हयैर्नरा वररथिभिश्च वाजिनः । निरस्तजिह्वादशनेक्षणाः क्षितौ; क्षयं गताः प्रमथितवर्मभूषणाः ॥"},
{"c": "7.31", "n": "75", "i": 34545, "v": "तथा परैर्बहुकरणैर्वरायुधै;र्हता गताः प्रतिभयदर्शनाः क्षितिम् । विपोथिता हयगजपादताडिता; भृशाकुला रथखुरनेमिभिर्हताः ॥"},
{"c": "7.31", "n": "76", "i": 34546, "v": "प्रमोदने श्वापदपक्षिरक्षसां; जनक्षये वर्तति तत्र दारुणे । महाबलास्ते कुपिताः परस्परं; निषूदयन्तः प्रविचेरुरोजसा ॥"},
{"c": "7.31", "n": "77", "i": 34547, "v": "ततो बले भृशलुलिते परस्परं; निरीक्षमाणे रुधिरौघसंप्लुते । दिवाकरेऽस्तंगिरिमास्थिते शनै;रुभे प्रयाते शिबिराय भारत ॥"},
{"c": "7.32", "t": "संजय उवाच ।"},
{"c": "7.32", "n": "1", "i": 34548, "v": "पूर्वमस्मासु भग्नेषु फल्गुनेनामितौजसा । द्रोणे च मोघसंकल्पे रक्षिते च युधिष्ठिरे ॥"},
{"c": "7.32", "n": "2", "i": 34549, "v": "सर्वे विध्वस्तकवचास्तावका युधि निर्जिताः । रजस्वला भृशोद्विग्ना वीक्षमाणा दिशो दश ॥"},
{"c": "7.32", "n": "3", "i": 34550, "v": "अवहारं ततः कृत्वा भारद्वाजस्य संमते । लब्धलक्ष्यैः परैर्दीना भृशावहसिता रणे ॥"},
{"c": "7.32", "n": "4", "i": 34551, "v": "श्लाघमानेषु भूतेषु फल्गुनस्यामितान्गुणान् । केशवस्य च सौहार्दे कीर्त्यमानेऽर्जुनं प्रति । अभिशस्ता इवाभूवन्ध्यानमूकत्वमास्थिताः ॥"},
{"c": "7.32", "n": "5", "i": 34552, "v": "ततः प्रभातसमये द्रोणं दुर्योधनोऽब्रवीत् । प्रणयादभिमानाच्च द्विषद्वृद्ध्या च दुर्मनाः । शृण्वतां सर्वभूतानां संरब्धो वाक्यकोविदः ॥"},
{"c": "7.32", "n": "6", "i": 34553, "v": "नूनं वयं वध्यपक्षे भवतो ब्रह्मवित्तम । तथा हि नाग्रहीः प्राप्तं समीपेऽद्य युधिष्ठिरम् ॥"},
{"c": "7.32", "n": "7", "i": 34554, "v": "इच्छतस्ते न मुच्येत चक्षुःप्राप्तो रणे रिपुः । जिघृक्षतो रक्ष्यमाणः सामरैरपि पाण्डवैः ॥"},
{"c": "7.32", "n": "8", "i": 34555, "v": "वरं दत्त्वा मम प्रीतः पश्चाद्विकृतवानसि । आशाभङ्गं न कुर्वन्ति भक्तस्यार्याः कथंचन ॥"},
{"c": "7.32", "n": "9", "i": 34556, "v": "ततोऽप्रीतस्तथोक्तः स भारद्वाजोऽब्रवीन्नृपम् । नार्हसे मान्यथा ज्ञातुं घटमानं तव प्रिये ॥"},
{"c": "7.32", "n": "10", "i": 34557, "v": "ससुरासुरगन्धर्वाः सयक्षोरगराक्षसाः । नालं लोका रणे जेतुं पाल्यमानं किरीटिना ॥"},
{"c": "7.32", "n": "11", "i": 34558, "v": "विश्वसृग्यत्र गोविन्दः पृतनारिस्तथार्जुनः । तत्र कस्य बलं क्रामेदन्यत्र त्र्यम्बकात्प्रभोः ॥"},
{"c": "7.32", "n": "12", "i": 34559, "v": "सत्यं तु ते ब्रवीम्यद्य नैतज्जात्वन्यथा भवेत् । अद्यैषां प्रवरं वीरं पातयिष्ये महारथम् ॥"},
{"c": "7.32", "n": "13", "i": 34560, "v": "तं च व्यूहं विधास्यामि योऽभेद्यस्त्रिदशैरपि । योगेन केनचिद्राजन्नर्जुनस्त्वपनीयताम् ॥"},
{"c": "7.32", "n": "14", "i": 34561, "v": "न ह्यज्ञातमसाध्यं वा तस्य संख्येऽस्ति किंचन । तेन ह्युपात्तं बलवत्सर्वज्ञानमितस्ततः ॥"},
{"c": "7.32", "n": "15", "i": 34562, "v": "द्रोणेन व्याहृते त्वेवं संशप्तकगणाः पुनः । आह्वयन्नर्जुनं संख्ये दक्षिणामभितो दिशम् ॥"},
{"c": "7.32", "n": "16", "i": 34563, "v": "तत्रार्जुनस्याथ परैः सार्धं समभवद्रणः । तादृशो यादृशो नान्यः श्रुतो दृष्टोऽपि वा क्वचित् ॥"},
{"c": "7.32", "n": "17", "i": 34564, "v": "ततो द्रोणेन विहितो राजन्व्यूहो व्यरोचत । चरन्मध्यंदिने सूर्यः प्रतपन्निव दुर्दृशः ॥"},
{"c": "7.32", "n": "18", "i": 34565, "v": "तं चाभिमन्युर्वचनात्पितुर्ज्येष्ठस्य भारत । बिभेद दुर्भिदं संख्ये चक्रव्यूहमनेकधा ॥"},
{"c": "7.32", "n": "19", "i": 34566, "v": "स कृत्वा दुष्करं कर्म हत्वा वीरान्सहस्रशः । षट्सु वीरेषु संसक्तो दौःशासनिवशं गतः ॥"},
{"c": "7.32", "n": "20", "i": 34567, "v": "वयं परमसंहृष्टाः पाण्डवाः शोककर्शिताः । सौभद्रे निहते राजन्नवहारमकुर्वत ॥"},
{"c": "7.32", "t": "धृतराष्ट्र उवाच ।"},
{"c": "7.32", "n": "21", "i": 34568, "v": "पुत्रं पुरुषसिंहस्य संजयाप्राप्तयौवनम् । रणे विनिहतं श्रुत्वा भृशं मे दीर्यते मनः ॥"},
{"c": "7.32", "n": "22", "i": 34569, "v": "दारुणः क्षत्रधर्मोऽयं विहितो धर्मकर्तृभिः । यत्र राज्येप्सवः शूरा बाले शस्त्रमपातयन् ॥"},
{"c": "7.32", "n": "23", "i": 34570, "v": "बालमत्यन्तसुखिनं विचरन्तमभीतवत् । कृतास्त्रा बहवो जघ्नुर्ब्रूहि गावल्गणे कथम् ॥"},
{"c": "7.32", "n": "24", "i": 34571, "v": "बिभित्सता रथानीकं सौभद्रेणामितौजसा । विक्रीडितं यथा संख्ये तन्ममाचक्ष्व संजय ॥"},
{"c": "7.32", "t": "संजय उवाच ।"},
{"c": "7.32", "n": "25", "i": 34572, "v": "यन्मां पृच्छसि राजेन्द्र सौभद्रस्य निपातनम् । तत्ते कार्त्स्न्येन वक्ष्यामि शृणु राजन्समाहितः । विक्रीडितं कुमारेण यथानीकं बिभित्सता ॥"},
{"c": "7.32", "n": "26", "i": 34573, "v": "दावाग्न्यभिपरीतानां भूरिगुल्मतृणद्रुमे । वनौकसामिवारण्ये त्वदीयानामभूद्भयम् ॥"},
{"c": "7.33", "t": "संजय उवाच ।"},
{"c": "7.33", "n": "1", "i": 34574, "v": "समरेऽत्युग्रकर्माणः कर्मभिर्व्यञ्जितश्रमाः । सकृष्णाः पाण्डवाः पञ्च देवैरपि दुरासदाः ॥"},
{"c": "7.33", "n": "2", "i": 34575, "v": "सत्त्वकर्मान्वयैर्बुद्ध्या प्रकृत्या यशसा श्रिया । नैव भूतो न भविता कृष्णतुल्यगुणः पुमान् ॥"},
{"c": "7.33", "n": "3", "i": 34576, "v": "सत्यधर्मपरो दाता विप्रपूजादिभिर्गुणैः । सदैव त्रिदिवं प्राप्तो राजा किल युधिष्ठिरः ॥"},
{"c": "7.33", "n": "4", "i": 34577, "v": "युगान्ते चान्तको राजञ्जामदग्न्यश्च वीर्यवान् । रणस्थो भीमसेनश्च कथ्यन्ते सदृशास्त्रयः ॥"},
{"c": "7.33", "n": "5", "i": 34578, "v": "प्रतिज्ञाकर्मदक्षस्य रणे गाण्डीवधन्वनः । उपमां नाधिगच्छामि पार्थस्य सदृशीं क्षितौ ॥"},
{"c": "7.33", "n": "6", "i": 34579, "v": "गुरुवात्सल्यमत्यन्तं नैभृत्यं विनयो दमः । नकुलेऽप्रातिरूप्यं च शौर्यं च नियतानि षट् ॥"},
{"c": "7.33", "n": "7", "i": 34580, "v": "श्रुतगाम्भीर्यमाधुर्यसत्त्ववीर्यपराक्रमैः । सदृशो देवयोर्वीरः सहदेवः किलाश्विनोः ॥"},
{"c": "7.33", "n": "8", "i": 34581, "v": "ये च कृष्णे गुणाः स्फीताः पाण्डवेषु च ये गुणाः । अभिमन्यौ किलैकस्था दृश्यन्ते गुणसंचयाः ॥"},
{"c": "7.33", "n": "9", "i": 34582, "v": "युधिष्ठिरस्य धैर्येण कृष्णस्य चरितेन च । कर्मभिर्भीमसेनस्य सदृशो भीमकर्मणः ॥"},
{"c": "7.33", "n": "10", "i": 34583, "v": "धनंजयस्य रूपेण विक्रमेण श्रुतेन च । विनयात्सहदेवस्य सदृशो नकुलस्य च ॥"},
{"c": "7.33", "t": "धृतराष्ट्र उवाच ।"},
{"c": "7.33", "n": "11", "i": 34584, "v": "अभिमन्युमहं सूत सौभद्रमपराजितम् । श्रोतुमिच्छामि कार्त्स्न्येन कथमायोधने हतः ॥"},
{"c": "7.33", "t": "संजय उवाच ।"},
{"c": "7.33", "n": "12", "i": 34585, "v": "चक्रव्यूहो महाराज आचार्येणाभिकल्पितः । तत्र शक्रोपमाः सर्वे राजानो विनिवेशिताः ॥"},
{"c": "7.33", "n": "13", "i": 34586, "v": "संघातो राजपुत्राणां सर्वेषामभवत्तदा । कृताभिसमयाः सर्वे सुवर्णविकृतध्वजाः ॥"},
{"c": "7.33", "n": "14", "i": 34587, "v": "रक्ताम्बरधराः सर्वे सर्वे रक्तविभूषणाः । सर्वे रक्तपताकाश्च सर्वे वै हेममालिनः ॥"},
{"c": "7.33", "n": "15", "i": 34588, "v": "तेषां दशसहस्राणि बभूवुर्दृढधन्विनाम् । पौत्रं तव पुरस्कृत्य लक्ष्मणं प्रियदर्शनम् ॥"},
{"c": "7.33", "n": "16", "i": 34589, "v": "अन्योन्यसमदुःखास्ते अन्योन्यसमसाहसाः । अन्योन्यं स्पर्धमानाश्च अन्योन्यस्य हिते रताः ॥"},
{"c": "7.33", "n": "17", "i": 34590, "v": "कर्णदुःशासनकृपैर्वृतो राजा महारथैः । देवराजोपमः श्रीमाञ्श्वेतच्छत्राभिसंवृतः । चामरव्यजनाक्षेपैरुदयन्निव भास्करः ॥"},
{"c": "7.33", "n": "18", "i": 34591, "v": "प्रमुखे तस्य सैन्यस्य द्रोणोऽवस्थितनायके । सिन्धुराजस्तथातिष्ठच्छ्रीमान्मेरुरिवाचलः ॥"},
{"c": "7.33", "n": "19", "i": 34592, "v": "सिन्धुराजस्य पार्श्वस्था अश्वत्थामपुरोगमाः । सुतास्तव महाराज त्रिंशत्त्रिदशसंनिभाः ॥"},
{"c": "7.33", "n": "20", "i": 34593, "v": "गान्धारराजः कितवः शल्यो भूरिश्रवास्तथा । पार्श्वतः सिन्धुराजस्य व्यराजन्त महारथाः ॥"},
{"c": "7.34", "t": "संजय उवाच ।"},
{"c": "7.34", "n": "1", "i": 34594, "v": "तदनीकमनाधृष्यं भारद्वाजेन रक्षितम् । पार्थाः समभ्यवर्तन्त भीमसेनपुरोगमाः ॥"},
{"c": "7.34", "n": "2", "i": 34595, "v": "सात्यकिश्चेकितानश्च धृष्टद्युम्नश्च पार्षतः । कुन्तिभोजश्च विक्रान्तो द्रुपदश्च महारथः ॥"},
{"c": "7.34", "n": "3", "i": 34596, "v": "आर्जुनिः क्षत्रधर्मा च बृहत्क्षत्रश्च वीर्यवान् । चेदिपो धृष्टकेतुश्च माद्रीपुत्रौ घटोत्कचः ॥"},
{"c": "7.34", "n": "4", "i": 34597, "v": "युधामन्युश्च विक्रान्तः शिखण्डी चापराजितः । उत्तमौजाश्च दुर्धर्षो विराटश्च महारथः ॥"},
{"c": "7.34", "n": "5", "i": 34598, "v": "द्रौपदेयाश्च संरब्धाः शैशुपालिश्च वीर्यवान् । केकयाश्च महावीर्याः सृञ्जयाश्च सहस्रशः ॥"},
{"c": "7.34", "n": "6", "i": 34599, "v": "एते चान्ये च सगणाः कृतास्त्रा युद्धदुर्मदाः । समभ्यधावन्सहसा भारद्वाजं युयुत्सवः ॥"},
{"c": "7.34", "n": "7", "i": 34600, "v": "समवेतांस्तु तान्सर्वान्भारद्वाजोऽपि वीर्यवान् । असंभ्रान्तः शरौघेण महता समवारयत् ॥"},
{"c": "7.34", "n": "8", "i": 34601, "v": "महौघाः सलिलस्येव गिरिमासाद्य दुर्भिदम् । द्रोणं ते नाभ्यवर्तन्त वेलामिव जलाशयाः ॥"},
{"c": "7.34", "n": "9", "i": 34602, "v": "पीड्यमानाः शरै राजन्द्रोणचापविनिःसृतैः । न शेकुः प्रमुखे स्थातुं भारद्वाजस्य पाण्डवाः ॥"},
{"c": "7.34", "n": "10", "i": 34603, "v": "तदद्भुतमपश्याम द्रोणस्य भुजयोर्बलम् । यदेनं नाभ्यवर्तन्त पाञ्चालाः सृञ्जयैः सह ॥"},
{"c": "7.34", "n": "11", "i": 34604, "v": "तमायान्तमभिक्रुद्धं द्रोणं दृष्ट्वा युधिष्ठिरः । बहुधा चिन्तयामास द्रोणस्य प्रतिवारणम् ॥"},
{"c": "7.34", "n": "12", "i": 34605, "v": "अशक्यं तु तमन्येन द्रोणं मत्वा युधिष्ठिरः । अविषह्यं गुरुं भारं सौभद्रे समवासृजत् ॥"},
{"c": "7.34", "n": "13", "i": 34606, "v": "वासुदेवादनवरं फल्गुनाच्चामितौजसम् । अब्रवीत्परवीरघ्नमभिमन्युमिदं वचः ॥"},
{"c": "7.34", "n": "14", "i": 34607, "v": "एत्य नो नार्जुनो गर्हेद्यथा तात तथा कुरु । चक्रव्यूहस्य न वयं विद्म भेदं कथंचन ॥"},
{"c": "7.34", "n": "15", "i": 34608, "v": "त्वं वार्जुनो वा कृष्णो वा भिन्द्यात्प्रद्युम्न एव वा । चक्रव्यूहं महाबाहो पञ्चमोऽन्यो न विद्यते ॥"},
{"c": "7.34", "n": "16", "i": 34609, "v": "अभिमन्यो वरं तात याचतां दातुमर्हसि । पितॄणां मातुलानां च सैन्यानां चैव सर्वशः ॥"},
{"c": "7.34", "n": "17", "i": 34610, "v": "धनंजयो हि नस्तात गर्हयेदेत्य संयुगात् । क्षिप्रमस्त्रं समादाय द्रोणानीकं विशातय ॥"},
{"c": "7.34", "t": "अभिमन्युरुवाच ।"},
{"c": "7.34", "n": "18", "i": 34611, "v": "द्रोणस्य दृढमव्यग्रमनीकप्रवरं युधि । पितॄणां जयमाकाङ्क्षन्नवगाहे भिनद्मि च ॥"},
{"c": "7.34", "n": "19", "i": 34612, "v": "उपदिष्टो हि मे पित्रा योगोऽनीकस्य भेदने । नोत्सहे तु विनिर्गन्तुमहं कस्यांचिदापदि ॥"},
{"c": "7.34", "t": "युधिष्ठिर उवाच ।"},
{"c": "7.34", "n": "20", "i": 34613, "v": "भिन्ध्यनीकं युधा श्रेष्ठ द्वारं संजनयस्व नः । वयं त्वानुगमिष्यामो येन त्वं तात यास्यसि ॥"},
{"c": "7.34", "n": "21", "i": 34614, "v": "धनंजयसमं युद्धे त्वां वयं तात संयुगे । प्रणिधायानुयास्यामो रक्षन्तः सर्वतोमुखाः ॥"},
{"c": "7.34", "t": "भीम उवाच ।"},
{"c": "7.34", "n": "22", "i": 34615, "v": "अहं त्वानुगमिष्यामि धृष्टद्युम्नोऽथ सात्यकिः । पाञ्चालाः केकया मत्स्यास्तथा सर्वे प्रभद्रकाः ॥"},
{"c": "7.34", "n": "23", "i": 34616, "v": "सकृद्भिन्नं त्वया व्यूहं तत्र तत्र पुनः पुनः । वयं प्रध्वंसयिष्यामो निघ्नमाना वरान्वरान् ॥"},
{"c": "7.34", "t": "अभिमन्युरुवाच ।"},
{"c": "7.34", "n": "24", "i": 34617, "v": "अहमेतत्प्रवेक्ष्यामि द्रोणानीकं दुरासदम् । पतंग इव संक्रुद्धो ज्वलितं जातवेदसम् ॥"},
{"c": "7.34", "n": "25", "i": 34618, "v": "तत्कर्माद्य करिष्यामि हितं यद्वंशयोर्द्वयोः । मातुलस्य च या प्रीतिर्भविष्यति पितुश्च मे ॥"},
{"c": "7.34", "n": "26", "i": 34619, "v": "शिशुनैकेन संग्रामे काल्यमानानि संघशः । अद्य द्रक्ष्यन्ति भूतानि द्विषत्सैन्यानि वै मया ॥"},
{"c": "7.34", "t": "युधिष्ठिर उवाच ।"},
{"c": "7.34", "n": "27", "i": 34620, "v": "एवं ते भाषमाणस्य बलं सौभद्र वर्धताम् । यस्त्वमुत्सहसे भेत्तुं द्रोणानीकं सुदुर्भिदम् ॥"},
{"c": "7.34", "n": "28", "i": 34621, "v": "रक्षितं पुरुषव्याघ्रैर्महेष्वासैः प्रहारिभिः । साध्यरुद्रमरुत्कल्पैर्वस्वग्न्यादित्यविक्रमैः ॥"},
{"c": "7.34", "t": "संजय उवाच ।"},
{"c": "7.34", "n": "29", "i": 34622, "v": "तस्य तद्वचनं श्रुत्वा स यन्तारमचोदयत् । सुमित्राश्वान्रणे क्षिप्रं द्रोणानीकाय चोदय ॥"},
{"c": "7.35", "t": "संजय उवाच ।"},
{"c": "7.35", "n": "1", "i": 34623, "v": "सौभद्रस्तु वचः श्रुत्वा धर्मराजस्य धीमतः । अचोदयत यन्तारं द्रोणानीकाय भारत ॥"},
{"c": "7.35", "n": "2", "i": 34624, "v": "तेन संचोद्यमानस्तु याहि याहीति सारथिः । प्रत्युवाच ततो राजन्नभिमन्युमिदं वचः ॥"},
{"c": "7.35", "n": "3", "i": 34625, "v": "अतिभारोऽयमायुष्मन्नाहितस्त्वयि पाण्डवैः । संप्रधार्य क्षमं बुद्ध्या ततस्त्वं योद्धुमर्हसि ॥"},
{"c": "7.35", "n": "4", "i": 34626, "v": "आचार्यो हि कृती द्रोणः परमास्त्रे कृतश्रमः । अत्यन्तसुखसंवृद्धस्त्वं च युद्धविशारदः ॥"},
{"c": "7.35", "n": "5", "i": 34627, "v": "ततोऽभिमन्युः प्रहसन्सारथिं वाक्यमब्रवीत् । सारथे को न्वयं द्रोणः समग्रं क्षत्रमेव वा ॥"},
{"c": "7.35", "n": "6", "i": 34628, "v": "ऐरावतगतं शक्रं सहामरगणैरहम् । योधयेयं रणमुखे न मे क्षत्रेऽद्य विस्मयः । न ममैतद्द्विषत्सैन्यं कलामर्हति षोडशीम् ॥"},
{"c": "7.35", "n": "7", "i": 34629, "v": "अपि विश्वजितं विष्णुं मातुलं प्राप्य सूतज । पितरं चार्जुनं संख्ये न भीर्मामुपयास्यति ॥"},
{"c": "7.35", "n": "8", "i": 34630, "v": "ततोऽभिमन्युस्तां वाचं कदर्थीकृत्य सारथेः । याहीत्येवाब्रवीदेनं द्रोणानीकाय माचिरम् ॥"},
{"c": "7.35", "n": "9", "i": 34631, "v": "ततः संचोदयामास हयानस्य त्रिहायनान् । नातिहृष्टमनाः सूतो हेमभाण्डपरिच्छदान् ॥"},
{"c": "7.35", "n": "10", "i": 34632, "v": "ते प्रेषिताः सुमित्रेण द्रोणानीकाय वाजिनः । द्रोणमभ्यद्रवन्राजन्महावेगपराक्रमाः ॥"},
{"c": "7.35", "n": "11", "i": 34633, "v": "तमुदीक्ष्य तथायान्तं सर्वे द्रोणपुरोगमाः । अभ्यवर्तन्त कौरव्याः पाण्डवाश्च तमन्वयुः ॥"},
{"c": "7.35", "n": "12", "i": 34634, "v": "स कर्णिकारप्रवरोच्छ्रितध्वजः; सुवर्णवर्मार्जुनिरर्जुनाद्वरः । युयुत्सया द्रोणमुखान्महारथा;न्समासदत्सिंहशिशुर्यथा गजान् ॥"},
{"c": "7.35", "n": "13", "i": 34635, "v": "ते विंशतिपदे यत्ताः संप्रहारं प्रचक्रिरे । आसीद्गाङ्ग इवावर्तो मुहूर्तमुदधेरिव ॥"},
{"c": "7.35", "n": "14", "i": 34636, "v": "शूराणां युध्यमानानां निघ्नतामितरेतरम् । संग्रामस्तुमुलो राजन्प्रावर्तत सुदारुणः ॥"},
{"c": "7.35", "n": "15", "i": 34637, "v": "प्रवर्तमाने संग्रामे तस्मिन्नतिभयंकरे । द्रोणस्य मिषतो व्यूहं भित्त्वा प्राविशदार्जुनिः ॥"},
{"c": "7.35", "n": "16", "i": 34638, "v": "तं प्रविष्टं परान्घ्नन्तं शत्रुमध्ये महाबलम् । हस्त्यश्वरथपत्त्यौघाः परिवव्रुरुदायुधाः ॥"},
{"c": "7.35", "n": "17", "i": 34639, "v": "नानावादित्रनिनदैः क्ष्वेडितोत्क्रुष्टगर्जितैः । हुंकारैः सिंहनादैश्च तिष्ठ तिष्ठेति निस्वनैः ॥"},
{"c": "7.35", "n": "18", "i": 34640, "v": "घोरैर्हलहलाशब्दैर्मा गास्तिष्ठैहि मामिति । असावहममुत्रेति प्रवदन्तो मुहुर्मुहुः ॥"},
{"c": "7.35", "n": "19", "i": 34641, "v": "बृंहितैः शिञ्जितैर्हासैः खुरनेमिस्वनैरपि । संनादयन्तो वसुधामभिदुद्रुवुरार्जुनिम् ॥"},
{"c": "7.35", "n": "20", "i": 34642, "v": "तेषामापततां वीरः पूर्वं शीघ्रमथो दृढम् । क्षिप्रास्त्रो न्यवधीद्व्रातान्मर्मज्ञो मर्मभेदिभिः ॥"},
{"c": "7.35", "n": "21", "i": 34643, "v": "ते हन्यमानाश्च तथा नानालिङ्गैः शितैः शरैः । अभिपेतुस्तमेवाजौ शलभा इव पावकम् ॥"},
{"c": "7.35", "n": "22", "i": 34644, "v": "ततस्तेषां शरीरैश्च शरीरावयवैश्च सः । संतस्तार क्षितिं क्षिप्रं कुशैर्वेदिमिवाध्वरे ॥"},
{"c": "7.35", "n": "23", "i": 34645, "v": "बद्धगोधाङ्गुलित्राणान्सशरावरकार्मुकान् । सासिचर्माङ्कुशाभीशून्सतोमरपरश्वधान् ॥"},
{"c": "7.35", "n": "24", "i": 34646, "v": "सगुडायोमुखप्रासान्सर्ष्टितोमरपट्टिशान् । सभिण्डिपालपरिघान्सशक्तिवरकम्पनान् ॥"},
{"c": "7.35", "n": "25", "i": 34647, "v": "सप्रतोदमहाशङ्खान्सकुन्तान्सकचग्रहान् । समुद्गरक्षेपणीयान्सपाशपरिघोपलान् ॥"},
{"c": "7.35", "n": "26", "i": 34648, "v": "सकेयूराङ्गदान्बाहून्हृद्यगन्धानुलेपनान् । संचिच्छेदार्जुनिर्वृत्तांस्त्वदीयानां सहस्रशः ॥"},
{"c": "7.35", "n": "27", "i": 34649, "v": "तैः स्फुरद्भिर्महाराज शुशुभे लोहितोक्षितैः । पञ्चास्यैः पन्नगैश्छिन्नैर्गरुडेनेव मारिष ॥"},
{"c": "7.35", "n": "28", "i": 34650, "v": "सुनासाननकेशान्तैरव्रणैश्चारुकुण्डलैः । संदष्टौष्ठपुटैः क्रोधात्क्षरद्भिः शोणितं बहु ॥"},
{"c": "7.35", "n": "29", "i": 34651, "v": "चारुस्रङ्मुकुटोष्णीषैर्मणिरत्नविराजितैः । विनालनलिनाकारैर्दिवाकरशशिप्रभैः ॥"},
{"c": "7.35", "n": "30", "i": 34652, "v": "हितप्रियंवदैः काले बहुभिः पुण्यगन्धिभिः । द्विषच्छिरोभिः पृथिवीमवतस्तार फाल्गुणिः ॥"},
{"c": "7.35", "n": "31", "i": 34653, "v": "गन्धर्वनगराकारान्विधिवत्कल्पितान्रथान् । वीषामुखान्वित्रिवेणून्व्यस्तदण्डकबन्धुरान् ॥"},
{"c": "7.35", "n": "32", "i": 34654, "v": "विजङ्घकूबराक्षांश्च विनेमीननरानपि । विचक्रोपस्करोपस्थान्भग्नोपकरणानपि ॥"},
{"c": "7.35", "n": "33", "i": 34655, "v": "प्रशातितोपकरणान्हतयोधान्सहस्रशः । शरैर्विशकलीकुर्वन्दिक्षु सर्वास्वदृश्यत ॥"},
{"c": "7.35", "n": "34", "i": 34656, "v": "पुनर्द्विपान्द्विपारोहान्वैजयन्त्यङ्कुशध्वजान् । तूणान्वर्माण्यथो कक्ष्या ग्रैवेयानथ कम्बलान् ॥"},
{"c": "7.35", "n": "35", "i": 34657, "v": "घण्टाः शुण्डान्विषाणाग्रान्क्षुरपालान्पदानुगान् । शरैर्निशितधाराग्रैः शात्रवाणामशातयत् ॥"},
{"c": "7.35", "n": "36", "i": 34658, "v": "वनायुजान्पार्वतीयान्काम्बोजारट्टबाह्लिकान् । स्थिरवालधिकर्णाक्षाञ्जवनान्साधुवाहिनः ॥"},
{"c": "7.35", "n": "37", "i": 34659, "v": "स्वारूढाञ्शिक्षितैर्योधैः शक्त्यृष्टिप्रासयोधिभिः । विध्वस्तचामरकुथान्विप्रकीर्णप्रकीर्णकान् ॥"},
{"c": "7.35", "n": "38", "i": 34660, "v": "निरस्तजिह्वानयनान्निष्कीर्णान्त्रयकृद्घनान् । हतारोहान्भिन्नभाण्डान्क्रव्यादगणमोदनान् ॥"},
{"c": "7.35", "n": "39", "i": 34661, "v": "निकृत्तवर्मकवचाञ्शकृन्मूत्रासृगाप्लुतान् । निपातयन्नश्ववरांस्तावकान्सोऽभ्यरोचत ॥"},
{"c": "7.35", "n": "40", "i": 34662, "v": "एको विष्णुरिवाचिन्त्यः कृत्वा प्राक्कर्म दुष्करम् । तथा विमथितं तेन त्र्यङ्गं तव बलं महत् । व्यहनत्स पदात्योघांस्त्वदीयानेव भारत ॥"},
{"c": "7.35", "n": "41", "i": 34663, "v": "एवमेकेन तां सेनां सौभद्रेण शितैः शरैः । भृशं विप्रहतां दृष्ट्वा स्कन्देनेवासुरीं चमूम् ॥"},
{"c": "7.35", "n": "42", "i": 34664, "v": "त्वदीयास्तव पुत्राश्च वीक्षमाणा दिशो दश । संशुष्कास्याश्चलन्नेत्राः प्रस्विन्ना लोमहर्षणाः ॥"},
{"c": "7.35", "n": "43", "i": 34665, "v": "पलायनकृतोत्साहा निरुत्साहा द्विषज्जये । गोत्रनामभिरन्योन्यं क्रन्दन्तो जीवितैषिणः ॥"},
{"c": "7.35", "n": "44", "i": 34666, "v": "हतान्पुत्रांस्तथा पितॄन्सुहृत्संबन्धिबान्धवान् । प्रातिष्ठन्त समुत्सृज्य त्वरयन्तो हयद्विपान् ॥"},
{"c": "7.36", "t": "संजय उवाच ।"},
{"c": "7.36", "n": "1", "i": 34667, "v": "तां प्रभग्नां चमूं दृष्ट्वा सौभद्रेणामितौजसा । दुर्योधनो भृशं क्रुद्धः स्वयं सौभद्रमभ्ययात् ॥"},
{"c": "7.36", "n": "2", "i": 34668, "v": "ततो राजानमावृत्तं सौभद्रं प्रति संयुगे । दृष्ट्वा द्रोणोऽब्रवीद्योधान्पर्याप्नुत नराधिपम् ॥"},
{"c": "7.36", "n": "3", "i": 34669, "v": "पुराभिमन्युर्लक्ष्यं नः पश्यतां हन्ति वीर्यवान् । तमाद्रवत मा भैष्ट क्षिप्रं रक्षत कौरवम् ॥"},
{"c": "7.36", "n": "4", "i": 34670, "v": "ततः कृतज्ञा बलिनः सुहृदो जितकाशिनः । त्रास्यमाना भयाद्वीरं परिवव्रुस्तवात्मजम् ॥"},
{"c": "7.36", "n": "5", "i": 34671, "v": "द्रोणो द्रौणिः कृपः कर्णः कृतवर्मा च सौबलः । बृहद्बलो मद्रराजो भूरिर्भूरिश्रवाः शलः ॥"},
{"c": "7.36", "n": "6", "i": 34672, "v": "पौरवो वृषसेनश्च विसृजन्तः शिताञ्शरान् । सौभद्रं शरवर्षेण महता समवाकिरन् ॥"},
{"c": "7.36", "n": "7", "i": 34673, "v": "संमोहयित्वा तमथ दुर्योधनममोचयन् । आस्याद्ग्रासमिवाक्षिप्तं ममृषे नार्जुनात्मजः ॥"},
{"c": "7.36", "n": "8", "i": 34674, "v": "ताञ्शरौघेण महता साश्वसूतान्महारथान् । विमुखीकृत्य सौभद्रः सिंहनादमथानदत् ॥"},
{"c": "7.36", "n": "9", "i": 34675, "v": "तस्य नादं ततः श्रुत्वा सिंहस्येवामिषैषिणः । नामृष्यन्त सुसंरब्धाः पुनर्द्रोणमुखा रथाः ॥"},
{"c": "7.36", "n": "10", "i": 34676, "v": "त एनं कोष्ठकीकृत्य रथवंशेन मारिष । व्यसृजन्निषुजालानि नानालिङ्गानि संघशः ॥"},
{"c": "7.36", "n": "11", "i": 34677, "v": "तान्यन्तरिक्षे चिच्छेद पौत्रस्तव शितैः शरैः । तांश्चैव प्रतिविव्याध तदद्भुतमिवाभवत् ॥"},
{"c": "7.36", "n": "12", "i": 34678, "v": "ततस्ते कोपितास्तेन शरैराशीविषोपमैः । परिवव्रुर्जिघांसन्तः सौभद्रमपलायिनम् ॥"},
{"c": "7.36", "n": "13", "i": 34679, "v": "समुद्रमिव पर्यस्तं त्वदीयं तद्बलार्णवम् । अभिमन्युर्दधारैको वेलेव मकरालयम् ॥"},
{"c": "7.36", "n": "14", "i": 34680, "v": "शूराणां युध्यमानानां निघ्नतामितरेतरम् । अभिमन्योः परेषां च नासीत्कश्चित्पराङ्मुखः ॥"},
{"c": "7.36", "n": "15", "i": 34681, "v": "तस्मिंस्तु घोरे संग्रामे वर्तमाने भयंकरे । दुःसहो नवभिर्बाणैरभिमन्युमविध्यत ॥"},
{"c": "7.36", "n": "16", "i": 34682, "v": "दुःशासनो द्वादशभिः कृपः शारद्वतस्त्रिभिः । द्रोणस्तु सप्तदशभिः शरैराशीविषोपमैः ॥"},
{"c": "7.36", "n": "17", "i": 34683, "v": "विविंशतिस्तु विंशत्या कृतवर्मा च सप्तभिः । बृहद्बलस्तथाष्टाभिरश्वत्थामा च सप्तभिः ॥"},
{"c": "7.36", "n": "18", "i": 34684, "v": "भूरिश्रवास्त्रिभिर्बाणैर्मद्रेशः षड्भिराशुगैः । द्वाभ्यां शराभ्यां शकुनिस्त्रिभिर्दुर्योधनो नृपः ॥"},
{"c": "7.36", "n": "19", "i": 34685, "v": "स तु तान्प्रतिविव्याध त्रिभिस्त्रिभिरजिह्मगैः । नृत्यन्निव महाराज चापहस्तः प्रतापवान् ॥"},
{"c": "7.36", "n": "20", "i": 34686, "v": "ततोऽभिमन्युः संक्रुद्धस्ताप्यमानस्तवात्मजैः । विदर्शयन्वै सुमहच्छिक्षौरसकृतं बलम् ॥"},
{"c": "7.36", "n": "21", "i": 34687, "v": "गरुडानिलरंहोभिर्यन्तुर्वाक्यकरैर्हयैः । दान्तैरश्मकदायादं त्वरमाणोऽभ्यहारयत् । विव्याध चैनं दशभिर्बाणैस्तिष्ठेति चाब्रवीत् ॥"},
{"c": "7.36", "n": "22", "i": 34688, "v": "तस्याभिमन्युर्दशभिर्बाणैः सूतं हयान्ध्वजम् । बाहू धनुः शिरश्चोर्व्यां स्मयमानोऽभ्यपातयत् ॥"},
{"c": "7.36", "n": "23", "i": 34689, "v": "ततस्तस्मिन्हते वीरे सौभद्रेणाश्मकेश्वरे । संचचाल बलं सर्वं पलायनपरायणम् ॥"},
{"c": "7.36", "n": "24", "i": 34690, "v": "ततः कर्णः कृपो द्रोणो द्रौणिर्गान्धारराट्शलः । शल्यो भूरिश्रवाः क्राथः सोमदत्तो विविंशतिः ॥"},
{"c": "7.36", "n": "25", "i": 34691, "v": "वृषसेनः सुषेणश्च कुण्डभेदी प्रतर्दनः । वृन्दारको ललित्थश्च प्रबाहुर्दीर्घलोचनः । दुर्योधनश्च संक्रुद्धः शरवर्षैरवाकिरन् ॥"},
{"c": "7.36", "n": "26", "i": 34692, "v": "सोऽतिक्रुद्धो महेष्वासैरभिमन्युरजिह्मगैः । शरमादत्त कर्णाय परकायावभेदनम् ॥"},
{"c": "7.36", "n": "27", "i": 34693, "v": "तस्य भित्त्वा तनुत्राणं देहं निर्भिद्य चाशुगः । प्राविशद्धरणीं राजन्वल्मीकमिव पन्नगः ॥"},
{"c": "7.36", "n": "28", "i": 34694, "v": "स तेनातिप्रहारेण व्यथितो विह्वलन्निव । संचचाल रणे कर्णः क्षितिकम्पे यथाचलः ॥"},
{"c": "7.36", "n": "29", "i": 34695, "v": "अथान्यैर्निशितैर्बाणैः सुषेणं दीर्घलोचनम् । कुण्डभेदिं च संक्रुद्धस्त्रिभिस्त्रीनवधीद्बली ॥"},
{"c": "7.36", "n": "30", "i": 34696, "v": "कर्णस्तं पञ्चविंशत्या नाराचानां समर्पयत् । अश्वत्थामा च विंशत्या कृतवर्मा च सप्तभिः ॥"},
{"c": "7.36", "n": "31", "i": 34697, "v": "स शरार्दितसर्वाङ्गः क्रुद्धः शक्रात्मजात्मजः । विचरन्दृश्यते सैन्ये पाशहस्त इवान्तकः ॥"},
{"c": "7.36", "n": "32", "i": 34698, "v": "शल्यं च बाणवर्षेण समीपस्थमवाकिरत् । उदक्रोशन्महाबाहुस्तव सैन्यानि भीषयन् ॥"},
{"c": "7.36", "n": "33", "i": 34699, "v": "ततः स विद्धोऽस्त्रविदा मर्मभिद्भिरजिह्मगैः । शल्यो राजन्रथोपस्थे निषसाद मुमोह च ॥"},
{"c": "7.36", "n": "34", "i": 34700, "v": "तं हि विद्धं तथा दृष्ट्वा सौभद्रेण यशस्विना । संप्राद्रवच्चमूः सर्वा भारद्वाजस्य पश्यतः ॥"},
{"c": "7.36", "n": "35", "i": 34701, "v": "प्रेक्षन्तस्तं महाबाहुं रुक्मपुङ्खैः समावृतम् । त्वदीयाश्च पलायन्ते मृगाः सिंहार्दिता इव ॥"},
{"c": "7.36", "n": "36", "i": 34702, "v": "स तु रणयशसाभिपूज्यमानः; पितृसुरचारणसिद्धयक्षसंघैः । अवनितलगतैश्च भूतसंघै;रतिविबभौ हुतभुग्यथाज्यसिक्तः ॥"},
{"c": "7.37", "t": "धृतराष्ट्र उवाच ।"},
{"c": "7.37", "n": "1", "i": 34703, "v": "तथा प्रमथमानं तं महेष्वासमजिह्मगैः । आर्जुनिं मामकाः सर्वे के त्वेनं समवाकिरन् ॥"},
{"c": "7.37", "t": "संजय उवाच ।"},
{"c": "7.37", "n": "2", "i": 34704, "v": "शृणु राजन्कुमारस्य रणे विक्रीडितं महत् । बिभित्सतो रथानीकं भारद्वाजेन रक्षितम् ॥"},
{"c": "7.37", "n": "3", "i": 34705, "v": "मद्रेशं सादितं दृष्ट्वा सौभाद्रेणाशुगै रणे । शल्यादवरजः क्रुद्धः किरन्बाणान्समभ्ययात् ॥"},
{"c": "7.37", "n": "4", "i": 34706, "v": "स विद्ध्वा दशभिर्बाणैः साश्वयन्तारमार्जुनिम् । उदक्रोशन्महाशब्दं तिष्ठ तिष्ठेति चाब्रवीत् ॥"},
{"c": "7.37", "n": "5", "i": 34707, "v": "तस्यार्जुनिः शिरोग्रीवं पाणिपादं धनुर्हयान् । छत्रं ध्वजं नियन्तारं त्रिवेणुं शम्युपस्करम् ॥"},
{"c": "7.37", "n": "6", "i": 34708, "v": "चक्रे युगेषां तूणीराननुकर्षं च सायकैः । पताकां चक्रगोप्तारौ सर्वोपकरणानि च । व्यधमल्लाघवात्तच्च ददृशे नास्य कश्चन ॥"},
{"c": "7.37", "n": "7", "i": 34709, "v": "स पपात क्षितौ क्षीणः प्रविद्धाभरणाम्बरः । वायुनेव महाचैत्यः संभग्नोऽमिततेजसा । अनुगाश्चास्य वित्रस्ताः प्राद्रवन्सर्वतोदिशम् ॥"},
{"c": "7.37", "n": "8", "i": 34710, "v": "आर्जुनेः कर्म तद्दृष्ट्व प्रणेदुश्च समन्ततः । नादेन सर्वभूतानि साधु साध्विति भारत ॥"},
{"c": "7.37", "n": "9", "i": 34711, "v": "शल्यभ्रातर्यथारुग्णे बहुशस्तस्य सैनिकाः । कुलाधिवासनामानि श्रावयन्तोऽर्जुनात्मजम् ॥"},
{"c": "7.37", "n": "10", "i": 34712, "v": "अभ्यवर्तन्त संक्रुद्धा विविधायुधपाणयः । रथैरश्वैर्गजैश्चान्ये पादातैश्च बलोत्कटाः ॥"},
{"c": "7.37", "n": "11", "i": 34713, "v": "बाणशब्देन महता खुरनेमिस्वनेन च । हुंकारैः क्ष्वेडितोत्क्रुष्टैः सिंहनादैः सगर्जितैः ॥"},
{"c": "7.37", "n": "12", "i": 34714, "v": "ज्यातलत्रस्वनैरन्ये गर्जन्तोऽर्जुननन्दनम् । ब्रुवन्तश्च न नो जीवन्मोक्ष्यसे जीवतामिति ॥"},
{"c": "7.37", "n": "13", "i": 34715, "v": "तांस्तथा ब्रुवतो दृष्ट्वा सौभद्रः प्रहसन्निव । यो यः स्म प्राहरत्पूर्वं तं तं विव्याध पत्रिभिः ॥"},
{"c": "7.37", "n": "14", "i": 34716, "v": "संदर्शयिष्यन्नस्त्राणि चित्राणि च लघूनि च । आर्जुनिः समरे शूरो मृदुपूर्वमयुध्यत ॥"},
{"c": "7.37", "n": "15", "i": 34717, "v": "वासुदेवादुपात्तं यद्यदस्त्रं च धनंजयात् । अदर्शयत तत्कार्ष्णिः कृष्णाभ्यामविशेषयन् ॥"},
{"c": "7.37", "n": "16", "i": 34718, "v": "दूरमस्यन्गुरुं भारं साधयंश्च पुनः पुनः । संदधद्विसृजंश्चेषून्निर्विशेषमदृश्यत ॥"},
{"c": "7.37", "n": "17", "i": 34719, "v": "चापमण्डलमेवास्य विस्फुरद्दिक्ष्वदृश्यत । तमो घ्नतः सुदीप्तस्य सवितुर्मण्डलं यथा ॥"},
{"c": "7.37", "n": "18", "i": 34720, "v": "ज्याशब्दः शुश्रुवे तस्य तलशब्दश्च दारुणः । महाशनिमुचः काले पयोदस्येव निस्वनः ॥"},
{"c": "7.37", "n": "19", "i": 34721, "v": "ह्रीमानमर्षी सौभद्रो मानकृत्प्रियदर्शनः । संमिमानयिषुर्वीरानिष्वासांश्चाप्ययुध्यत ॥"},
{"c": "7.37", "n": "20", "i": 34722, "v": "मृदुर्भूत्वा महाराज दारुणः समपद्यत । वर्षाभ्यतीतो भगवाञ्शरदीव दिवाकरः ॥"},
{"c": "7.37", "n": "21", "i": 34723, "v": "शरान्विचित्रान्महतो रुक्मपुङ्खाञ्शिलाशितान् । मुमोच शतशः क्रुद्धो गभस्तीनिव भास्करः ॥"},
{"c": "7.37", "n": "22", "i": 34724, "v": "क्षुरप्रैर्वत्सदन्तैश्च विपाठैश्च महायशाः । नाराचैरर्धनाराचैर्भल्लैरज्ञलिकैरपि ॥"},
{"c": "7.37", "n": "23", "i": 34725, "v": "अवाकिरद्रथानीकं भारद्वाजस्य पश्यतः । ततस्तत्सैन्यमभवद्विमुखं शरपीडितम् ॥"},
{"c": "7.38", "t": "धृतराष्ट्र उवाच ।"},
{"c": "7.38", "n": "1", "i": 34726, "v": "द्वैधीभवति मे चित्तं ह्रिया तुष्ट्या च संजय । मम पुत्रस्य यत्सैन्यं सौभद्रः समवारयत् ॥"},
{"c": "7.38", "n": "2", "i": 34727, "v": "विस्तरेणैव मे शंस सर्वं गावल्गणे पुनः । विक्रीडितं कुमारस्य स्कन्दस्येवासुरैः सह ॥"},
{"c": "7.38", "t": "संजय उवाच ।"},
{"c": "7.38", "n": "3", "i": 34728, "v": "हन्त ते संप्रवक्ष्यामि विमर्दमतिदारुणम् । एकस्य च बहूनां च यथासीत्तुमुलो रणः ॥"},
{"c": "7.38", "n": "4", "i": 34729, "v": "अभिमन्युः कृतोत्साहः कृतोत्साहानरिंदमान् । रथस्थो रथिनः सर्वांस्तावकानप्यहर्षयत् ॥"},
{"c": "7.38", "n": "5", "i": 34730, "v": "द्रोणं कर्णं कृपं शल्यं द्रौणिं भोजं बृहद्बलम् । दुर्योधनं सौमदत्तिं शकुनिं च महाबलम् ॥"},
{"c": "7.38", "n": "6", "i": 34731, "v": "नानानृपान्नृपसुतान्सैन्यानि विविधानि च । अलातचक्रवत्सर्वांश्चरन्बाणैः समभ्ययात् ॥"},
{"c": "7.38", "n": "7", "i": 34732, "v": "निघ्नन्नमित्रान्सौभद्रः परमास्त्रः प्रतापवान् । अदर्शयत तेजस्वी दिक्षु सर्वासु भारत ॥"},
{"c": "7.38", "n": "8", "i": 34733, "v": "तद्दृष्ट्वा चरितं तस्य सौभद्रस्यामितौजसः । समकम्पन्त सैन्यानि त्वदीयानि पुनः पुनः ॥"},
{"c": "7.38", "n": "9", "i": 34734, "v": "अथाब्रवीन्महाप्राज्ञो भारद्वाजः प्रतापवान् । हर्षेणोत्फुल्लनयनः कृपमाभाष्य सत्वरम् ॥"},
{"c": "7.38", "n": "10", "i": 34735, "v": "घट्टयन्निव मर्माणि तव पुत्रस्य मारिष । अभिमन्युं रणे दृष्ट्वा तदा रणविशारदम् ॥"},
{"c": "7.38", "n": "11", "i": 34736, "v": "एष गच्छति सौभद्रः पार्थानामग्रतो युवा । नन्दयन्सुहृदः सर्वान्राजानं च युधिष्ठिरम् ॥"},
{"c": "7.38", "n": "12", "i": 34737, "v": "नकुलं सहदेवं च भीमसेनं च पाण्डवम् । बन्धून्संबन्धिनश्चान्यान्मध्यस्थान्सुहृदस्तथा ॥"},
{"c": "7.38", "n": "13", "i": 34738, "v": "नास्य युद्धे समं मन्ये कंचिदन्यं धनुर्धरम् । इच्छन्हन्यादिमां सेनां किमर्थमपि नेच्छति ॥"},
{"c": "7.38", "n": "14", "i": 34739, "v": "द्रोणस्य प्रीतिसंयुक्तं श्रुत्वा वाक्यं तवात्मजः । आर्जुनिं प्रति संक्रुद्धो द्रोणं दृष्ट्वा स्मयन्निव ॥"},
{"c": "7.38", "n": "15", "i": 34740, "v": "अथ दुर्योधनः कर्णमब्रवीद्बाह्लिकं कृपम् । दुःसासनं मद्रराजं तांस्तांश्चान्यान्महारथान् ॥"},
{"c": "7.38", "n": "16", "i": 34741, "v": "सर्वमूर्धावसिक्तानामाचार्यो ब्रह्मवित्तमः । अर्जुनस्य सुतं मूढं नाभिहन्तुमिहेच्छति ॥"},
{"c": "7.38", "n": "17", "i": 34742, "v": "न ह्यस्य समरे मुच्येदन्तकोऽप्याततायिनः । किमङ्ग पुनरेवान्यो मर्त्यः सत्यं ब्रवीमि वः ॥"},
{"c": "7.38", "n": "18", "i": 34743, "v": "अर्जुनस्य सुतं त्वेष शिष्यत्वादभिरक्षति । पुत्राः शिष्याश्च दयितास्तदपत्यं च धर्मिणाम् ॥"},
{"c": "7.38", "n": "19", "i": 34744, "v": "संरक्ष्यमाणो द्रोणेन मन्यते वीर्यमात्मनः । आत्मसंभावितो मूढस्तं प्रमथ्नीत माचिरम् ॥"},
{"c": "7.38", "n": "20", "i": 34745, "v": "एवमुक्तास्तु ते राज्ञा सात्वतीपुत्रमभ्ययुः । संरब्धास्तं जिघांसन्तो भारद्वाजस्य पश्यतः ॥"},
{"c": "7.38", "n": "21", "i": 34746, "v": "दुःशासनस्तु तच्छ्रुत्वा दुर्योधनवचस्तदा । अब्रवीत्कुरुशार्दूलो दुर्योधनमिदं वचः ॥"},
{"c": "7.38", "n": "22", "i": 34747, "v": "अहमेनं हनिष्यामि महाराज ब्रवीमि ते । मिषतां पाण्डुपुत्राणां पाञ्चालानां च पश्यताम् । ग्रसिष्याम्यद्य सौभद्रं यथा राहुर्दिवाकरम् ॥"},
{"c": "7.38", "n": "23", "i": 34748, "v": "उत्क्रुश्य चाब्रवीद्वाक्यं कुरुराजमिदं पुनः । श्रुत्वा कृष्णौ मया ग्रस्तं सौभद्रमतिमानिनौ । गमिष्यतः प्रेतलोकं जीवलोकान्न संशयः ॥"},
{"c": "7.38", "n": "24", "i": 34749, "v": "तौ च श्रुत्वा मृतौ व्यक्तं पाण्डोः क्षेत्रोद्भवाः सुताः । एकाह्ना ससुहृद्वर्गाः क्लैब्याद्धास्यन्ति जीवितम् ॥"},
{"c": "7.38", "n": "25", "i": 34750, "v": "तस्मादस्मिन्हते शत्रौ हताः सर्वेऽहितास्तव । शिवेन ध्याहि मा राजन्नेष हन्मि रिपुं तव ॥"},
{"c": "7.38", "n": "26", "i": 34751, "v": "एवमुक्त्वा नदन्राजन्पुत्रो दुःशासनस्तव । सौभद्रमभ्ययात्क्रुद्धः शरवर्षैरवाकिरन् ॥"},
{"c": "7.38", "n": "27", "i": 34752, "v": "तमभिक्रुद्धमायान्तं तव पुत्रमरिंदमः । अभिमन्युः शरैस्तीक्ष्णैः षड्विंशत्या समर्पयत् ॥"},
{"c": "7.38", "n": "28", "i": 34753, "v": "दुःशासनस्तु संक्रुद्धः प्रभिन्न इव कुञ्जरः । अयोधयत सौभद्रमभिमन्युश्च तं रणे ॥"},
{"c": "7.38", "n": "29", "i": 34754, "v": "तौ मण्डलानि चित्राणि रथाभ्यां सव्यदक्षिणम् । चरमाणावयुध्येतां रथशिक्षाविशारदौ ॥"},
{"c": "7.38", "n": "30", "i": 34755, "v": "अथ पणवमृदङ्गदुन्दुभीनां; कृकरमहानकभेरिझर्झराणाम् । निनदमतिभृशं नराः प्रचक्रु;र्लवणजलोद्भवसिंहनादमिश्रम् ॥"},
{"c": "7.39", "t": "संजय उवाच ।"},
{"c": "7.39", "n": "1", "i": 34756, "v": "शरविक्षतगात्रस्तु प्रत्यमित्रमवस्थितम् । अभिमन्युः स्मयन्धीमान्दुःशासनमथाब्रवीत् ॥"},
{"c": "7.39", "n": "2", "i": 34757, "v": "दिष्ट्या पश्यामि संग्रामे मानिनं शत्रुमागतम् । निष्ठुरं त्यक्तधर्माणमाक्रोशनपरायणम् ॥"},
{"c": "7.39", "n": "3", "i": 34758, "v": "यत्सभायां त्वया राज्ञो धृतराष्ट्रस्य शृण्वतः । कोपितः परुषैर्वाक्यैर्धर्मराजो युधिष्ठिरः । जयोन्मत्तेन भीमश्च बह्वबद्धं प्रभाषता ॥"},
{"c": "7.39", "n": "4", "i": 34759, "v": "परवित्तापहारस्य क्रोधस्याप्रशमस्य च । लोभस्य ज्ञाननाशस्य द्रोहस्यात्याहितस्य च ॥"},
{"c": "7.39", "n": "5", "i": 34760, "v": "पितॄणां मम राज्यस्य हरणस्योग्रधन्विनाम् । तत्त्वामिदमनुप्राप्तं तत्कोपाद्वै महात्मनाम् ॥"},
{"c": "7.39", "n": "6", "i": 34761, "v": "सद्यश्चोग्रमधर्मस्य फलं प्राप्नुहि दुर्मते । शासितास्म्यद्य ते बाणैः सर्वसैन्यस्य पश्यतः ॥"},
{"c": "7.39", "n": "7", "i": 34762, "v": "अद्याहमनृणस्तस्य कोपस्य भविता रणे । अमर्षितायाः कृष्णायाः काङ्क्षितस्य च मे पितुः ॥"},
{"c": "7.39", "n": "8", "i": 34763, "v": "अद्य कौरव्य भीमस्य भवितास्म्यनृणो युधि । न हि मे मोक्ष्यसे जीवन्यदि नोत्सृजसे रणम् ॥"},
{"c": "7.39", "n": "9", "i": 34764, "v": "एवमुक्त्वा महाबाहुर्बाणं दुःशासनान्तकम् । संदधे परवीरघ्नः कालाग्न्यनिलवर्चसम् ॥"},
{"c": "7.39", "n": "10", "i": 34765, "v": "तस्योरस्तूर्णमासाद्य जत्रुदेशे विभिद्य तम् । अथैनं पञ्चविंशत्या पुनश्चैव समर्पयत् ॥"},
{"c": "7.39", "n": "11", "i": 34766, "v": "स गाढविद्धो व्यथितो रथोपस्थ उपाविशत् । दुःशासनो महाराज कश्मलं चाविशन्महत् ॥"},
{"c": "7.39", "n": "12", "i": 34767, "v": "सारथिस्त्वरमाणस्तु दुःशासनमचेतसम् । रणमध्यादपोवाह सौभद्रशरपीडितम् ॥"},
{"c": "7.39", "n": "13", "i": 34768, "v": "पाण्डवा द्रौपदेयाश्च विराटश्च समीक्ष्य तम् । पाञ्चालाः केकयाश्चैव सिंहनादमथानदन् ॥"},
{"c": "7.39", "n": "14", "i": 34769, "v": "वादित्राणि च सर्वाणि नानालिङ्गानि सर्वशः । प्रावादयन्त संहृष्टाः पाण्डूनां तत्र सैनिकाः ॥"},
{"c": "7.39", "n": "15", "i": 34770, "v": "पश्यन्तः स्मयमानाश्च सौभद्रस्य विचेष्टितम् । अत्यन्तवैरिणं दृप्तं दृष्ट्वा शत्रुं पराजितम् ॥"},
{"c": "7.39", "n": "16", "i": 34771, "v": "धर्ममारुतशक्राणामाश्विनोः प्रतिमास्तथा । धारयन्तो ध्वजाग्रेषु द्रौपदेया महारथाः ॥"},
{"c": "7.39", "n": "17", "i": 34772, "v": "सात्यकिश्चेकितानश्च धृष्टद्युम्नशिखण्डिनौ । केकया धृष्टकेतुश्च मत्स्यपाञ्चालसृंजयाः ॥"},
{"c": "7.39", "n": "18", "i": 34773, "v": "पाण्डवाश्च मुदा युक्ता युधिष्ठिरपुरोगमाः । अभ्यवर्तन्त सहिता द्रोणानीकं बिभित्सवः ॥"},
{"c": "7.39", "n": "19", "i": 34774, "v": "ततोऽभवन्महद्युद्धं त्वदीयानां परैः सह । जयमाकाङ्क्षमाणानां शूराणामनिवर्तिनाम् ॥"},
{"c": "7.39", "n": "20", "i": 34775, "v": "दुर्योधनो महाराज राधेयमिदमब्रवीत् । पश्य दुःशासनं वीरमभिमन्युवशं गतम् ॥"},
{"c": "7.39", "n": "21", "i": 34776, "v": "प्रतपन्तमिवादित्यं निघ्नन्तं शात्रवान्रणे । सौभद्रमुद्यतास्त्रातुमभिधावन्ति पाण्डवाः ॥"},
{"c": "7.39", "n": "22", "i": 34777, "v": "ततः कर्णः शरैस्तीक्ष्णैरभिमन्युं दुरासदम् । अभ्यवर्षत संक्रुद्धः पुत्रस्य हितकृत्तव ॥"},
{"c": "7.39", "n": "23", "i": 34778, "v": "तस्य चानुचरांस्तीक्ष्णैर्विव्याध परमेषुभिः । अवज्ञापूर्वकं वीरः सौभद्रस्य रणाजिरे ॥"},
{"c": "7.39", "n": "24", "i": 34779, "v": "अभिमन्युस्तु राधेयं त्रिसप्तत्या शिलीमुखैः । अविध्यत्त्वरितो राजन्द्रोणं प्रेप्सुर्महामनाः ॥"},
{"c": "7.39", "n": "25", "i": 34780, "v": "तं तदा नाशकत्कश्चिद्द्रोणाद्वारयितुं रणे । आरुजन्तं रथश्रेष्ठान्वज्रहस्तमिवासुरान् ॥"},
{"c": "7.39", "n": "26", "i": 34781, "v": "ततः कर्णो जयप्रेप्सुर्मानी सर्वधनुर्भृताम् । सौभद्रं शतशोऽविध्यदुत्तमास्त्राणि दर्शयन् ॥"},
{"c": "7.39", "n": "27", "i": 34782, "v": "सोऽस्त्रैरस्त्रविदां श्रेष्ठो रामशिष्यः प्रतापवान् । समरे शत्रुदुर्धर्षमभिमन्युमपीडयत् ॥"},
{"c": "7.39", "n": "28", "i": 34783, "v": "स तथा पीड्यमानस्तु राधेयेनास्त्रवृष्टिभिः । समरेऽमरसंकाशः सौभद्रो न व्यषीदत ॥"},
{"c": "7.39", "n": "29", "i": 34784, "v": "ततः शिलाशितैस्तीक्ष्णैर्भल्लैः संनतपर्वभिः । छित्त्वा धनूंषि शूराणामार्जुनिः कर्णमार्दयत् । स ध्वजं कार्मुकं चास्य छित्त्वा भूमौ न्यपातयत् ॥"},
{"c": "7.39", "n": "30", "i": 34785, "v": "ततः कृच्छ्रगतं कर्णं दृष्ट्वा कर्णादनन्तरः । सौभद्रमभ्ययात्तूर्णं दृढमुद्यम्य कार्मुकम् ॥"},
{"c": "7.39", "n": "31", "i": 34786, "v": "तत उच्चुक्रुशुः पार्थास्तेषां चानुचरा जनाः । वादित्राणि च संजघ्नुः सौभद्रं चापि तुष्टुवुः ॥"},
{"c": "7.40", "t": "संजय उवाच ।"},
{"c": "7.40", "n": "1", "i": 34787, "v": "सोऽभिगर्जन्धनुष्पाणिर्ज्यां विकर्षन्पुनः पुनः । तयोर्महात्मनोस्तूर्णं रथान्तरमवापतत् ॥"},
{"c": "7.40", "n": "2", "i": 34788, "v": "सोऽविध्यद्दशभिर्बाणैरभिमन्युं दुरासदम् । सच्छत्रध्वजयन्तारं साश्वमाशु स्मयन्निव ॥"},
{"c": "7.40", "n": "3", "i": 34789, "v": "पितृपैतामहं कर्म कुर्वाणमतिमानुषम् । दृष्ट्वार्दितं शरैः कार्ष्णिं त्वदीया हृषिताभवन् ॥"},
{"c": "7.40", "n": "4", "i": 34790, "v": "तस्याभिमन्युरायम्य स्मयन्नेकेन पत्रिणा । शिरः प्रच्यावयामास स रथात्प्रापतद्भुवि ॥"},
{"c": "7.40", "n": "5", "i": 34791, "v": "कर्णिकारमिवोद्धूतं वातेन मथितं नगात् । भ्रातरं निहतं दृष्ट्वा राजन्कर्णो व्यथां ययौ ॥"},
{"c": "7.40", "n": "6", "i": 34792, "v": "विमुखीकृत्य कर्णं तु सौभद्रः कङ्कपत्रिभिः । अन्यानपि महेष्वासांस्तूर्णमेवाभिदुद्रुवे ॥"},
{"c": "7.40", "n": "7", "i": 34793, "v": "ततस्तद्विततं जालं हस्त्यश्वरथपत्तिमत् । झषः क्रुद्ध इवाभिन्ददभिमन्युर्महायशाः ॥"},
{"c": "7.40", "n": "8", "i": 34794, "v": "कर्णस्तु बहुभिर्बाणैरर्द्यमानोऽभिमन्युना । अपायाज्जवनैरश्वैस्ततोऽनीकमभिद्यत ॥"},
{"c": "7.40", "n": "9", "i": 34795, "v": "शलभैरिव चाकाशे धाराभिरिव चावृते । अभिमन्योः शरै राजन्न प्राज्ञायत किंचन ॥"},
{"c": "7.40", "n": "10", "i": 34796, "v": "तावकानां तु योधानां वध्यतां निशितैः शरैः । अन्यत्र सैन्धवाद्राजन्न स्म कश्चिदतिष्ठत ॥"},
{"c": "7.40", "n": "11", "i": 34797, "v": "सौभद्रस्तु ततः शङ्खं प्रध्माप्य पुरुषर्षभः । शीघ्रमभ्यपतत्सेनां भारतीं भरतर्षभ ॥"},
{"c": "7.40", "n": "12", "i": 34798, "v": "स कक्षेऽग्निरिवोत्सृष्टो निर्दहंस्तरसा रिपून् । मध्ये भारतसैन्यानामार्जुनिः पर्यवर्तत ॥"},
{"c": "7.40", "n": "13", "i": 34799, "v": "रथनागाश्वमनुजानर्दयन्निशितैः शरैः । स प्रविश्याकरोद्भूमिं कबन्धगणसंकुलाम् ॥"},
{"c": "7.40", "n": "14", "i": 34800, "v": "सौभद्रचापप्रभवैर्निकृत्ताः परमेषुभिः । स्वानेवाभिमुखान्घ्नन्तः प्राद्रवञ्जीवितार्थिनः ॥"},
{"c": "7.40", "n": "15", "i": 34801, "v": "ते घोरा रौद्रकर्माणो विपाठाः पृथवः शिताः । निघ्नन्तो रथनागाश्वाञ्जग्मुराशु वसुंधराम् ॥"},
{"c": "7.40", "n": "16", "i": 34802, "v": "सायुधाः साङ्गुलित्राणाः सखड्गाः साङ्गदा रणे । दृश्यन्ते बाहवश्छिन्ना हेमाभरणभूषिताः ॥"},
{"c": "7.40", "n": "17", "i": 34803, "v": "शराश्चापानि खड्गाश्च शरीराणि शिरांसि च । सकुण्डलानि स्रग्वीणि भूमावासन्सहस्रशः ॥"},
{"c": "7.40", "n": "18", "i": 34804, "v": "अपस्करैरधिष्ठानैरीषादण्डकबन्धुरैः । अक्षैर्विमथितैश्चक्रैर्भग्नैश्च बहुधा रथैः । शक्तिचापायुधैश्चापि पतितैश्च महाध्वजैः ॥"},
{"c": "7.40", "n": "19", "i": 34805, "v": "निहतैः क्षत्रियैरश्वैर्वारणैश्च विशां पते । अगम्यकल्पा पृथिवी क्षणेनासीत्सुदारुणा ॥"},
{"c": "7.40", "n": "20", "i": 34806, "v": "वध्यतां राजपुत्राणां क्रन्दतामितरेतरम् । प्रादुरासीन्महाशब्दो भीरूणां भयवर्धनः । स शब्दो भरतश्रेष्ठ दिशः सर्वा व्यनादयत् ॥"},
{"c": "7.40", "n": "21", "i": 34807, "v": "सौभद्रश्चाद्रवत्सेनां निघ्नन्नश्वरथद्विपान् । व्यचरत्स दिशः सर्वाः प्रदिशश्चाहितान्रुजन् ॥"},
{"c": "7.40", "n": "22", "i": 34808, "v": "तं तदा नानुपश्याम सैन्येन रजसावृतम् । आददानं गजाश्वानां नृणां चायूंषि भारत ॥"},
{"c": "7.40", "n": "23", "i": 34809, "v": "क्षणेन भूयोऽपश्याम सूर्यं मध्यंदिने यथा । अभिमन्युं महाराज प्रतपन्तं द्विषद्गणान् ॥"},
{"c": "7.40", "n": "24", "i": 34810, "v": "स वासवसमः संख्ये वासवस्यात्मजात्मजः । अभिमन्युर्महाराज सैन्यमध्ये व्यरोचत ॥"},
{"c": "7.41", "t": "धृतराष्ट्र उवाच ।"},
{"c": "7.41", "n": "1", "i": 34811, "v": "बालमत्यन्तसुखिनमवार्यबलदर्पितम् । युद्धेषु कुशलं वीरं कुलपुत्रं तनुत्यजम् ॥"},
{"c": "7.41", "n": "2", "i": 34812, "v": "गाहमानमनीकानि सदश्वैस्तं त्रिहायनैः । अपि यौधिष्ठिरात्सैन्यात्कश्चिदन्वपतद्रथी ॥"},
{"c": "7.41", "t": "संजय उवाच ।"},
{"c": "7.41", "n": "3", "i": 34813, "v": "युधिष्ठिरो भीमसेनः शिखण्डी सात्यकिर्यमौ । धृष्टद्युम्नो विराटश्च द्रुपदश्च सकेकयः । धृष्टकेतुश्च संरब्धो मत्स्याश्चान्वपतन्रणे ॥"},
{"c": "7.41", "n": "4", "i": 34814, "v": "अभ्यद्रवन्परीप्सन्तो व्यूढानीकाः प्रहारिणः । तान्दृष्ट्वा द्रवतः शूरांस्त्वदीया विमुखाभवन् ॥"},
{"c": "7.41", "n": "5", "i": 34815, "v": "ततस्तद्विमुखं दृष्ट्वा तव सूनोर्महद्बलम् । जामाता तव तेजस्वी विष्टम्भयिषुराद्रवत् ॥"},
{"c": "7.41", "n": "6", "i": 34816, "v": "सैन्धवस्य महाराज पुत्रो राजा जयद्रथः । स पुत्रगृद्धिनः पार्थान्सहसैन्यानवारयत् ॥"},
{"c": "7.41", "n": "7", "i": 34817, "v": "उग्रधन्वा महेष्वासो दिव्यमस्त्रमुदीरयन् । वार्धक्षत्रिरुपासेधत्प्रवणादिव कुञ्जरान् ॥"},
{"c": "7.41", "t": "धृतराष्ट्र उवाच ।"},
{"c": "7.41", "n": "8", "i": 34818, "v": "अतिभारमहं मन्ये सैन्धवे संजयाहितम् । यदेकः पाण्डवान्क्रुद्धान्पुत्रगृद्धीनवारयत् ॥"},
{"c": "7.41", "n": "9", "i": 34819, "v": "अत्यद्भुतमिदं मन्ये बलं शौर्यं च सैन्धवे । तदस्य ब्रूहि मे वीर्यं कर्म चाग्र्यं महात्मनः ॥"},
{"c": "7.41", "n": "10", "i": 34820, "v": "किं दत्तं हुतमिष्टं वा सुतप्तमथ वा तपः । सिन्धुराजेन येनैकः क्रुद्धान्पार्थानवारयत् ॥"},
{"c": "7.41", "t": "संजय उवाच ।"},
{"c": "7.41", "n": "11", "i": 34821, "v": "द्रौपदीहरणे यत्तद्भीमसेनेन निर्जितः । मानात्स तप्तवान्राजा वरार्थी सुमहत्तपः ॥"},
{"c": "7.41", "n": "12", "i": 34822, "v": "इन्द्रियाणीन्द्रियार्थेभ्यः प्रियेभ्यः संनिवर्त्य सः । क्षुत्पिपासातपसहः कृशो धमनिसंततः । देवमाराधयच्छर्वं गृणन्ब्रह्म सनातनम् ॥"},
{"c": "7.41", "n": "13", "i": 34823, "v": "भक्तानुकम्पी भगवांस्तस्य चक्रे ततो दयाम् । स्वप्नान्तेऽप्यथ चैवाह हरः सिन्धुपतेः सुतम् । वरं वृणीष्व प्रीतोऽस्मि जयद्रथ किमिच्छसि ॥"},
{"c": "7.41", "n": "14", "i": 34824, "v": "एवमुक्तस्तु शर्वेण सिन्धुराजो जयद्रथः । उवाच प्रणतो रुद्रं प्राञ्जलिर्नियतात्मवान् ॥"},
{"c": "7.41", "n": "15", "i": 34825, "v": "पाण्डवेयानहं संख्ये भीमवीर्यपराक्रमान् । एको रणे धारयेयं समस्तानिति भारत ॥"},
{"c": "7.41", "n": "16", "i": 34826, "v": "एवमुक्तस्तु देवेशो जयद्रथमथाब्रवीत् । ददामि ते वरं सौम्य विना पार्थं धनंजयम् ॥"},
{"c": "7.41", "n": "17", "i": 34827, "v": "धारयिष्यसि संग्रामे चतुरः पाण्डुनन्दनान् । एवमस्त्विति देवेशमुक्त्वाबुध्यत पार्थिवः ॥"},
{"c": "7.41", "n": "18", "i": 34828, "v": "स तेन वरदानेन दिव्येनास्त्रबलेन च । एकः संधारयामास पाण्डवानामनीकिनीम् ॥"},
{"c": "7.41", "n": "19", "i": 34829, "v": "तस्य ज्यातलघोषेण क्षत्रियान्भयमाविशत् । परांस्तु तव सैन्यस्य हर्षः परमकोऽभवत् ॥"},
{"c": "7.41", "n": "20", "i": 34830, "v": "दृष्ट्वा तु क्षत्रिया भारं सैन्धवे सर्वमर्पितम् । उत्क्रुश्याभ्यद्रवन्राजन्येन यौधिष्ठिरं बलम् ॥"},
{"c": "7.42", "t": "संजय उवाच ।"},
{"c": "7.42", "n": "1", "i": 34831, "v": "यन्मा पृच्छसि राजेन्द्र सिन्धुराजस्य विक्रमम् । शृणु तत्सर्वमाख्यास्ये यथा पाण्डूनयोधयत् ॥"},
{"c": "7.42", "n": "2", "i": 34832, "v": "तमूहुः सारथेर्वश्याः सैन्धवाः साधुवाहिनः । विकुर्वाणा बृहन्तोऽश्वाः श्वसनोपमरंहसः ॥"},
{"c": "7.42", "n": "3", "i": 34833, "v": "गन्धर्वनगराकारं विधिवत्कल्पितं रथम् । तस्याभ्यशोभयत्केतुर्वाराहो राजतो महान् ॥"},
{"c": "7.42", "n": "4", "i": 34834, "v": "श्वेतच्छत्रपताकाभिश्चामरव्यजनेन च । स बभौ राजलिङ्गैस्तैस्तारापतिरिवाम्बरे ॥"},
{"c": "7.42", "n": "5", "i": 34835, "v": "मुक्तावज्रमणिस्वर्णैर्भूषितं तदयस्मयम् । वरूथं विबभौ तस्य ज्योतिर्भिः खमिवावृतम् ॥"},
{"c": "7.42", "n": "6", "i": 34836, "v": "स विस्फार्य महच्चापं किरन्निषुगणान्बहून् । तत्खण्डं पूरयामास यद्व्यदारयदार्जुनिः ॥"},
{"c": "7.42", "n": "7", "i": 34837, "v": "स सात्यकिं त्रिभिर्बाणैरष्टभिश्च वृकोदरम् । धृष्टद्युम्नं तथा षष्ट्या विराटं दशभिः शरैः ॥"},
{"c": "7.42", "n": "8", "i": 34838, "v": "द्रुपदं पञ्चभिस्तीक्ष्णैर्दशभिश्च शिखण्डिनम् । केकयान्पञ्चविंशत्या द्रौपदेयांस्त्रिभिस्त्रिभिः ॥"},
{"c": "7.42", "n": "9", "i": 34839, "v": "युधिष्ठिरं च सप्तत्या ततः शेषानपानुदत् । इषुजालेन महता तदद्भुतमिवाभवत् ॥"},
{"c": "7.42", "n": "10", "i": 34840, "v": "अथास्य शितपीतेन भल्लेनादिश्य कार्मुकम् । चिच्छेद प्रहसन्राजा धर्मपुत्रः प्रतापवान् ॥"},
{"c": "7.42", "n": "11", "i": 34841, "v": "अक्ष्णोर्निमेषमात्रेण सोऽन्यदादाय कार्मुकम् । विव्याध दशभिः पार्थ तांश्चैवान्यांस्त्रिभिस्त्रिभिः ॥"},
{"c": "7.42", "n": "12", "i": 34842, "v": "तस्य तल्लाघवं ज्ञात्वा भीमो भल्लैस्त्रिभिः पुनः । धनुर्ध्वजं च छत्रं च क्षितौ क्षिप्रमपातयत् ॥"},
{"c": "7.42", "n": "13", "i": 34843, "v": "सोऽन्यदादाय बलवान्सज्यं कृत्वा च कार्मुकम् । भीमस्यापोथयत्केतुं धनुरश्वांश्च मारिष ॥"},
{"c": "7.42", "n": "14", "i": 34844, "v": "स हताश्वादवप्लुत्य छिन्नधन्वा रथोत्तमात् । सात्यकेराप्लुतो यानं गिर्यग्रमिव केसरी ॥"},
{"c": "7.42", "n": "15", "i": 34845, "v": "ततस्त्वदीयाः संहृष्टाः साधु साध्विति चुक्रुशुः । सिन्धुराजस्य तत्कर्म प्रेक्ष्याश्रद्धेयमुत्तमम् ॥"},
{"c": "7.42", "n": "16", "i": 34846, "v": "संक्रुद्धान्पाण्डवानेको यद्दधारास्त्रतेजसा । तत्तस्य कर्म भूतानि सर्वाण्येवाभ्यपूजयन् ॥"},
{"c": "7.42", "n": "17", "i": 34847, "v": "सौभद्रेण हतैः पूर्वं सोत्तरायुधिभिर्द्विपैः । पाण्डूनां दर्शितः पन्थाः सैन्धवेन निवारितः ॥"},
{"c": "7.42", "n": "18", "i": 34848, "v": "यतमानास्तु ते वीरा मत्स्यपाञ्चालकेकयाः । पाण्डवाश्चान्वपद्यन्त प्रत्यैकश्येन सैन्धवम् ॥"},
{"c": "7.42", "n": "19", "i": 34849, "v": "यो यो हि यतते भेत्तुं द्रोणानीकं तवाहितः । तं तं देववरप्राप्त्या सैन्धवः प्रत्यवारयत् ॥"},
{"c": "7.43", "t": "संजय उवाच ।"},
{"c": "7.43", "n": "1", "i": 34850, "v": "सैन्धवेन निरुद्धेषु जयगृद्धिषु पाण्डुषु । सुघोरमभवद्युद्धं त्वदीयानां परैः सह ॥"},
{"c": "7.43", "n": "2", "i": 34851, "v": "प्रविश्य त्वार्जुनिः सेनां सत्यसंधो दुरासदाम् । व्यक्षोभयत तेजस्वी मकरः सागरं यथा ॥"},
{"c": "7.43", "n": "3", "i": 34852, "v": "तं तथा शरवर्षेण क्षोभयन्तमरिंदमम् । यथाप्रधानाः सौभद्रमभ्ययुः कुरुसत्तमाः ॥"},
{"c": "7.43", "n": "4", "i": 34853, "v": "तेषां तस्य च संमर्दो दारुणः समपद्यत । सृजतां शरवर्षाणि प्रसक्तममितौजसाम् ॥"},
{"c": "7.43", "n": "5", "i": 34854, "v": "रथव्रजेन संरुद्धस्तैरमित्रैरथार्जुनिः । वृषसेनस्य यन्तारं हत्वा चिच्छेद कार्मुकम् ॥"},
{"c": "7.43", "n": "6", "i": 34855, "v": "तस्य विव्याध बलवाञ्शरैरश्वानजिह्मगैः । वातायमानैरथ तैरश्वैरपहृतो रणात् ॥"},
{"c": "7.43", "n": "7", "i": 34856, "v": "तेनान्तरेणाभिमन्योर्यन्तापासारयद्रथम् । रथव्रजास्ततो हृष्टाः साधु साध्विति चुक्रुशुः ॥"},
{"c": "7.43", "n": "8", "i": 34857, "v": "तं सिंहमिव संक्रुद्धं प्रमथ्नन्तं शरैररीन् । आरादायान्तमभ्येत्य वसातीयोऽभ्ययाद्द्रुतम् ॥"},
{"c": "7.43", "n": "9", "i": 34858, "v": "सोऽभिमन्युं शरैः षष्ट्या रुक्मपुङ्खैरवाकिरत् । अब्रवीच्च न मे जीवञ्जीवतो युधि मोक्ष्यसे ॥"},
{"c": "7.43", "n": "10", "i": 34859, "v": "तमयस्मयवर्माणमिषुणा आशुपातिना । विव्याध हृदि सौभद्रः स पपात व्यसुः क्षितौ ॥"},
{"c": "7.43", "n": "11", "i": 34860, "v": "वसात्यं निहतं दृष्ट्वा क्रुद्धाः क्षत्रियपुंगवाः । परिवव्रुस्तदा राजंस्तव पौत्रं जिघांसवः ॥"},
{"c": "7.43", "n": "12", "i": 34861, "v": "विस्फारयन्तश्चापानि नानारूपाण्यनेकशः । तद्युद्धमभवद्रौद्रं सौभद्रस्यारिभिः सह ॥"},
{"c": "7.43", "n": "13", "i": 34862, "v": "तेषां शरान्सेष्वसनाञ्शरीराणि शिरांसि च । सकुण्डलानि स्रग्वीणि क्रुद्धश्चिच्छेद फाल्गुनिः ॥"},
{"c": "7.43", "n": "14", "i": 34863, "v": "सखड्गाः साङ्गुलित्राणाः सपट्टिशपरश्वधाः । अदृश्यन्त भुजाश्छिन्ना हेमाभरणभूषिताः ॥"},
{"c": "7.43", "n": "15", "i": 34864, "v": "स्रग्भिराभरणैर्वस्त्रैः पतितैश्च महाध्वजैः । वर्मभिश्चर्मभिर्हारैर्मुकुटैश्छत्रचामरैः ॥"},
{"c": "7.43", "n": "16", "i": 34865, "v": "अपस्करैरधिष्ठानैरीषादण्डकबन्धुरैः । अक्षैर्विमथितैश्चक्रैर्भग्नैश्च बहुधा युगैः ॥"},
{"c": "7.43", "n": "17", "i": 34866, "v": "अनुकर्षैः पताकाभिस्तथा सारथिवाजिभिः । रथैश्च भग्नैर्नागैश्च हतैः कीर्णाभवन्मही ॥"},
{"c": "7.43", "n": "18", "i": 34867, "v": "निहतैः क्षत्रियैः शूरैर्नानाजनपदेश्वरैः । जयगृद्धैर्वृता भूमिर्दारुणा समपद्यत ॥"},
{"c": "7.43", "n": "19", "i": 34868, "v": "दिशो विचरतस्तस्य सर्वाश्च प्रदिशस्तथा । रणेऽभिमन्योः क्रुद्धस्य रूपमन्तरधीयत ॥"},
{"c": "7.43", "n": "20", "i": 34869, "v": "काञ्चनं यद्यदस्यासीद्वर्म चाभरणानि च । धनुषश्च शराणां च तदपश्याम केवलम् ॥"},
{"c": "7.43", "n": "21", "i": 34870, "v": "तं तदा नाशकत्कश्चिच्चक्षुर्भ्यामभिवीक्षितुम् । आददानं शरैर्योधान्मध्ये सूर्यमिव स्थितम् ॥"},
{"c": "7.44", "t": "संजय उवाच ।"},
{"c": "7.44", "n": "1", "i": 34871, "v": "आददानस्तु शूराणामायूंष्यभवदार्जुनिः । अन्तकः सर्वभूतानां प्राणान्काल इवागते ॥"},
{"c": "7.44", "n": "2", "i": 34872, "v": "स शक्र इव विक्रान्तः शक्रसूनोः सुतो बली । अभिमन्युस्तदानीकं लोडयन्बह्वशोभत ॥"},
{"c": "7.44", "n": "3", "i": 34873, "v": "प्रविश्यैव तु राजेन्द्र क्षत्रियेन्द्रान्तकोपमः । सत्यश्रवसमादत्त व्याघ्रो मृगमिवोल्बणम् ॥"},
{"c": "7.44", "n": "4", "i": 34874, "v": "सत्यश्रवसि चाक्षिप्ते त्वरमाणा महारथाः । प्रगृह्य विपुलं शस्त्रमभिमन्युमुपाद्रवन् ॥"},
{"c": "7.44", "n": "5", "i": 34875, "v": "अहं पूर्वमहं पूर्वमिति क्षत्रियपुंगवाः । स्पर्धमानाः समाजग्मुर्जिघांसन्तोऽर्जुनात्मजम् ॥"},
{"c": "7.44", "n": "6", "i": 34876, "v": "क्षत्रियाणामनीकानि प्रद्रुतान्यभिधावताम् । जग्रास तिमिरासाद्य क्षुद्रमत्स्यानिवार्णवे ॥"},
{"c": "7.44", "n": "7", "i": 34877, "v": "ये केचन गतास्तस्य समीपमपलायिनः । न ते प्रतिन्यवर्तन्त समुद्रादिव सिन्धवः ॥"},
{"c": "7.44", "n": "8", "i": 34878, "v": "महाग्राहगृहीतेव वातवेगभयार्दिता । समकम्पत सा सेना विभ्रष्टा नौरिवार्णवे ॥"},
{"c": "7.44", "n": "9", "i": 34879, "v": "अथ रुक्मरथो नाम मद्रेश्वरसुतो बली । त्रस्तामाश्वासयन्सेनामत्रस्तो वाक्यमब्रवीत् ॥"},
{"c": "7.44", "n": "10", "i": 34880, "v": "अलं त्रासेन वः शूरा नैष कश्चिन्मयि स्थिते । अहमेनं ग्रहीष्यामि जीवग्राहं न संशयः ॥"},
{"c": "7.44", "n": "11", "i": 34881, "v": "एवमुक्त्वा तु सौभद्रमभिदुद्राव वीर्यवान् । सुकल्पितेनोह्यमानः स्यन्दनेन विराजता ॥"},
{"c": "7.44", "n": "12", "i": 34882, "v": "सोऽभिमन्युं त्रिभिर्बाणैर्विद्ध्वा वक्षस्यथानदत् । त्रिभिश्च दक्षिणे बाहौ सव्ये च निशितैस्त्रिभिः ॥"},
{"c": "7.44", "n": "13", "i": 34883, "v": "स तस्येष्वसनं छित्त्वा फाल्गुणिः सव्यदक्षिणौ । भुजौ शिरश्च स्वक्षिभ्रु क्षितौ क्षिप्रमपातयत् ॥"},
{"c": "7.44", "n": "14", "i": 34884, "v": "दृष्ट्वा रुक्मरथं रुग्णं पुत्रं शल्यस्य मानिनम् । जीवग्राहं जिघृक्षन्तं सौभद्रेण यशस्विना ॥"},
{"c": "7.44", "n": "15", "i": 34885, "v": "संग्रामदुर्मदा राजन्राजपुत्राः प्रहारिणः । वयस्याः शल्यपुत्रस्य सुवर्णविकृतध्वजाः ॥"},
{"c": "7.44", "n": "16", "i": 34886, "v": "तालमात्राणि चापानि विकर्षन्तो महारथाः । आर्जुनिं शरवर्षेण समन्तात्पर्यवारयन् ॥"},
{"c": "7.44", "n": "17", "i": 34887, "v": "शूरैः शिक्षाबलोपेतैस्तरुणैरत्यमर्षणैः । दृष्ट्वैकं समरे शूरं सौभद्रमपराजितम् ॥"},
{"c": "7.44", "n": "18", "i": 34888, "v": "छाद्यमानं शरव्रातैर्हृष्टो दुर्योधनोऽभवत् । वैवस्वतस्य भवनं गतमेनममन्यत ॥"},
{"c": "7.44", "n": "19", "i": 34889, "v": "सुवर्णपुङ्खैरिषुभिर्नानालिङ्गैस्त्रिभिस्त्रिभिः । अदृश्यमार्जुनिं चक्रुर्निमेषात्ते नृपात्मजाः ॥"},
{"c": "7.44", "n": "20", "i": 34890, "v": "ससूताश्वध्वजं तस्य स्यन्दनं तं च मारिष । आचितं समपश्याम श्वाविधं शललैरिव ॥"},
{"c": "7.44", "n": "21", "i": 34891, "v": "स गाढविद्धः क्रुद्धश्च तोत्त्रैर्गज इवार्दितः । गान्धर्वमस्त्रमायच्छद्रथमायां च योजयत् ॥"},
{"c": "7.44", "n": "22", "i": 34892, "v": "अर्जुनेन तपस्तप्त्वा गन्धर्वेभ्यो यदाहृतम् । तुम्बुरुप्रमुखेभ्यो वै तेनामोहयताहितान् ॥"},
{"c": "7.44", "n": "23", "i": 34893, "v": "एकः स शतधा राजन्दृश्यते स्म सहस्रधा । अलातचक्रवत्संख्ये क्षिप्रमस्त्राणि दर्शयन् ॥"},
{"c": "7.44", "n": "24", "i": 34894, "v": "रथचर्यास्त्रमायाभिर्मोहयित्वा परंतपः । बिभेद शतधा राजञ्शरीराणि महीक्षिताम् ॥"},
{"c": "7.44", "n": "25", "i": 34895, "v": "प्राणाः प्राणभृतां संख्ये प्रेषिता निशितैः शरैः । राजन्प्रापुरमुं लोकं शरीराण्यवनिं ययुः ॥"},
{"c": "7.44", "n": "26", "i": 34896, "v": "धनूंष्यश्वान्नियन्तॄंश्च ध्वजान्बाहूंश्च साङ्गदान् । शिरांसि च शितैर्भल्लैस्तेषां चिच्छेद फाल्गुनिः ॥"},
{"c": "7.44", "n": "27", "i": 34897, "v": "चूतारामो यथा भग्नः पञ्चवर्षफलोपगः । राजपुत्रशतं तद्वत्सौभद्रेणापतद्धतम् ॥"},
{"c": "7.44", "n": "28", "i": 34898, "v": "क्रुद्धाशीविषसंकाशान्सुकुमारान्सुखोचितान् । एकेन निहतान्दृष्ट्वा भीतो दुर्योधनोऽभवत् ॥"},
{"c": "7.44", "n": "29", "i": 34899, "v": "रथिनः कुञ्जरानश्वान्पदातींश्चावमर्दितान् । दृष्ट्वा दुर्योधनः क्षिप्रमुपायात्तममर्षितः ॥"},
{"c": "7.44", "n": "30", "i": 34900, "v": "तयोः क्षणमिवापूर्णः संग्रामः समपद्यत । अथाभवत्ते विमुखः पुत्रः शरशतार्दितः ॥"},
{"c": "7.45", "t": "धृतराष्ट्र उवाच ।"},
{"c": "7.45", "n": "1", "i": 34901, "v": "यथा वदसि मे सूत एकस्य बहुभिः सह । संग्रामं तुमुलं घोरं जयं चैव महात्मनः ॥"},
{"c": "7.45", "n": "2", "i": 34902, "v": "अश्रद्धेयमिवाश्चर्यं सौभद्रस्याथ विक्रमम् । किं तु नात्यद्भुतं तेषां येषां धर्मो व्यपाश्रयः ॥"},
{"c": "7.45", "n": "3", "i": 34903, "v": "दुर्योधनेऽथ विमुखे राजपुत्रशते हते । सौभद्रे प्रतिपत्तिं कां प्रत्यपद्यन्त मामकाः ॥"},
{"c": "7.45", "t": "संजय उवाच ।"},
{"c": "7.45", "n": "4", "i": 34904, "v": "संशुष्कास्याश्चलन्नेत्राः प्रस्विन्ना लोमहर्षिणः । पलायनकृतोत्साहा निरुत्साहा द्विषज्जये ॥"},
{"c": "7.45", "n": "5", "i": 34905, "v": "हतान्भ्रातॄन्पितॄन्पुत्रान्सुहृत्संबन्धिबान्धवान् । उत्सृज्योत्सृज्य समियुस्त्वरयन्तो हयद्विपान् ॥"},
{"c": "7.45", "n": "6", "i": 34906, "v": "तान्प्रभग्नांस्तथा दृष्ट्वा द्रोणो द्रौणिर्बृहद्बलः । कृपो दुर्योधनः कर्णः कृतवर्माथ सौबलः ॥"},
{"c": "7.45", "n": "7", "i": 34907, "v": "अभिद्रुताः सुसंक्रुद्धाः सौभद्रमपराजितम् । तेऽपि पौत्रेण ते राजन्प्रायशो विमुखीकृताः ॥"},
{"c": "7.45", "n": "8", "i": 34908, "v": "एकस्तु सुखसंवृद्धो बाल्याद्दर्पाच्च निर्भयः । इष्वस्त्रविन्महातेजा लक्ष्मणोऽऽर्जुनिमभ्ययात् ॥"},
{"c": "7.45", "n": "9", "i": 34909, "v": "तमन्वगेवास्य पिता पुत्रगृद्धी न्यवर्तत । अनु दुर्योधनं चान्ये न्यवर्तन्त महारथाः ॥"},
{"c": "7.45", "n": "10", "i": 34910, "v": "तं तेऽभिषिषिचुर्बाणैर्मेघा गिरिमिवाम्बुभिः । स च तान्प्रममाथैको विष्वग्वातो यथाम्बुदान् ॥"},
{"c": "7.45", "n": "11", "i": 34911, "v": "पौत्रं तु तव दुर्धर्षं लक्ष्मणं प्रियदर्शनम् । पितुः समीपे तिष्ठन्तं शूरमुद्यतकार्मुकम् ॥"},
{"c": "7.45", "n": "12", "i": 34912, "v": "अत्यन्तसुखसंवृद्धं धनेश्वरसुतोपमम् । आससाद रणे कार्ष्णिर्मत्तो मत्तमिव द्विपम् ॥"},
{"c": "7.45", "n": "13", "i": 34913, "v": "लक्ष्मणेन तु संगम्य सौभद्रः परवीरहा । शरैः सुनिशितैस्तीक्ष्णैर्बाह्वोरुरसि चार्पितः ॥"},
{"c": "7.45", "n": "14", "i": 34914, "v": "संक्रुद्धो वै महाबाहुर्दण्डाहत इवोरगः । पौत्रस्तव महाराज तव पौत्रमभाषत ॥"},
{"c": "7.45", "n": "15", "i": 34915, "v": "सुदृष्टः क्रियतां लोको अमुं लोकं गमिष्यसि । पश्यतां बान्धवानां त्वां नयामि यमसादनम् ॥"},
{"c": "7.45", "n": "16", "i": 34916, "v": "एवमुक्त्वा ततो भल्लं सौभद्रः परवीरहा । उद्बबर्ह महाबाहुर्निर्मुक्तोरगसंनिभम् ॥"},
{"c": "7.45", "n": "17", "i": 34917, "v": "स तस्य भुजनिर्मुक्तो लक्ष्मणस्य सुदर्शनम् । सुनसं सुभ्रु केशान्तं शिरोऽहार्षीत्सकुण्डलम् । लक्ष्मणं निहतं दृष्ट्वा हा हेत्युच्चुक्रुशुर्जनाः ॥"},
{"c": "7.45", "n": "18", "i": 34918, "v": "ततो दुर्योधनः क्रुद्धः प्रिये पुत्रे निपातिते । हतैनमिति चुक्रोश क्षत्रियान्क्षत्रियर्षभः ॥"},
{"c": "7.45", "n": "19", "i": 34919, "v": "ततो द्रोणः कृपः कर्णो द्रोणपुत्रो बृहद्बलः । कृतवर्मा च हार्दिक्यः षड्रथाः पर्यवारयन् ॥"},
{"c": "7.45", "n": "20", "i": 34920, "v": "स तान्विद्ध्वा शितैर्बाणैर्विमुखीकृत्य चार्जुनिः । वेगेनाभ्यपतत्क्रुद्धः सैन्धवस्य महद्बलम् ॥"},
{"c": "7.45", "n": "21", "i": 34921, "v": "आवव्रुस्तस्य पन्थानं गजानीकेन दंशिताः । कलिङ्गाश्च निषादाश्च क्राथपुत्रश्च वीर्यवान् । तत्प्रसक्तमिवात्यर्थं युद्धमासीद्विशां पते ॥"},
{"c": "7.45", "n": "22", "i": 34922, "v": "ततस्तत्कुञ्जरानीकं व्यधमद्धृष्टमार्जुनिः । यथा विवान्नित्यगतिर्जलदाञ्शतशोऽम्बरे ॥"},
{"c": "7.45", "n": "23", "i": 34923, "v": "ततः क्राथः शरव्रातैरार्जुनिं समवाकिरत् । अथेतरे संनिवृत्ताः पुनर्द्रोणमुखा रथाः । परमास्त्राणि धुन्वानाः सौभद्रमभिदुद्रुवुः ॥"},
{"c": "7.45", "n": "24", "i": 34924, "v": "तान्निवार्यार्जुनिर्बाणैः क्राथपुत्रमथार्दयत् । शरौघेणाप्रमेयेण त्वरमाणो जिघांसया ॥"},
{"c": "7.45", "n": "25", "i": 34925, "v": "सधनुर्बाणकेयूरौ बाहू समुकुटं शिरः । छत्रं ध्वजं नियन्तारमश्वांश्चास्य न्यपातयत् ॥"},
{"c": "7.45", "n": "26", "i": 34926, "v": "कुलशीलश्रुतबलैः कीर्त्या चास्त्रबलेन च । युक्ते तस्मिन्हते वीराः प्रायशो विमुखाभवन् ॥"},
{"c": "7.46", "t": "धृतराष्ट्र उवाच ।"},
{"c": "7.46", "n": "1", "i": 34927, "v": "तथा प्रविष्टं तरुणं सौभद्रमपराजितम् । कुलानुरूपं कुर्वाणं संग्रामेष्वपलायिनम् ॥"},
{"c": "7.46", "n": "2", "i": 34928, "v": "आजानेयैः सुबलिभिर्युक्तमश्वैस्त्रिहायनैः । प्लवमानमिवाकाशे के शूराः समवारयन् ॥"},
{"c": "7.46", "t": "संजय उवाच ।"},
{"c": "7.46", "n": "3", "i": 34929, "v": "अभिमन्युः प्रविश्यैव तावकान्निशितैः शरैः । अकरोद्विमुखान्सर्वान्पार्थिवान्पाण्डुनन्दनः ॥"},
{"c": "7.46", "n": "4", "i": 34930, "v": "तं तु द्रोणः कृपः कर्णो द्रौणिश्च सबृहद्बलः । कृतवर्मा च हार्दिक्यः षड्रथाः पर्यवारयन् ॥"},
{"c": "7.46", "n": "5", "i": 34931, "v": "दृष्ट्वा तु सैन्धवे भारमतिमात्रं समाहितम् । सैन्यं तव महाराज युधिष्ठिरमुपाद्रवत् ॥"},
{"c": "7.46", "n": "6", "i": 34932, "v": "सौभद्रमितरे वीरमभ्यवर्षञ्शराम्बुभिः । तालमात्राणि चापानि विकर्षन्तो महारथाः ॥"},
{"c": "7.46", "n": "7", "i": 34933, "v": "तांस्तु सर्वान्महेष्वासान्सर्वविद्यासु निष्ठितान् । व्यष्टम्भयद्रणे बाणैः सौभद्रः परवीरहा ॥"},
{"c": "7.46", "n": "8", "i": 34934, "v": "द्रोणं पञ्चाशता विद्ध्वा विंशत्या च बृहद्बलम् । अशीत्या कृतवर्माणं कृपं षष्ट्या शिलीमुखैः ॥"},
{"c": "7.46", "n": "9", "i": 34935, "v": "रुक्मपुङ्खैर्महावेगैराकर्णसमचोदितैः । अविध्यद्दशभिर्बाणैरश्वत्थामानमार्जुनिः ॥"},
{"c": "7.46", "n": "10", "i": 34936, "v": "स कर्णं कर्णिना कर्णे पीतेन निशितेन च । फाल्गुनिर्द्विषतां मध्ये विव्याध परमेषुणा ॥"},
{"c": "7.46", "n": "11", "i": 34937, "v": "पातयित्वा कृपस्याश्वांस्तथोभौ पार्ष्णिसारथी । अथैनं दशभिर्बाणैः प्रत्यविध्यत्स्तनान्तरे ॥"},
{"c": "7.46", "n": "12", "i": 34938, "v": "ततो वृन्दारकं वीरं कुरूणां कीर्तिवर्धनम् । पुत्राणां तव वीराणां पश्यतामवधीद्बली ॥"},
{"c": "7.46", "n": "13", "i": 34939, "v": "तं द्रौणिः पञ्चविंशत्या क्षुद्रकाणां समर्पयत् । वरं वरममित्राणामारुजन्तमभीतवत् ॥"},
{"c": "7.46", "n": "14", "i": 34940, "v": "स तु बाणैः शितैस्तूर्णं प्रत्यविध्यत मारिष । पश्यतां धार्तराष्ट्राणामश्वत्थामानमार्जुनिः ॥"},
{"c": "7.46", "n": "15", "i": 34941, "v": "षष्ट्या शराणां तं द्रौणिस्तिग्मधारैः सुतेजनैः । उग्रैर्नाकम्पयद्विद्ध्वा मैनाकमिव पर्वतम् ॥"},
{"c": "7.46", "n": "16", "i": 34942, "v": "स तु द्रौणिं त्रिसप्तत्या हेमपुङ्खैरजिह्मगैः । प्रत्यविध्यन्महातेजा बलवानपकारिणम् ॥"},
{"c": "7.46", "n": "17", "i": 34943, "v": "तस्मिन्द्रोणो बाणशतं पुत्रगृद्धी न्यपातयत् । अश्वत्थामा तथाष्टौ च परीप्सन्पितरं रणे ॥"},
{"c": "7.46", "n": "18", "i": 34944, "v": "कर्णो द्वाविंशतिं भल्लान्कृतवर्मा चतुर्दश । बृहद्बलस्तु पञ्चाशत्कृपः शारद्वतो दश ॥"},
{"c": "7.46", "n": "19", "i": 34945, "v": "तांस्तु प्रत्यवधीत्सर्वान्दशभिर्दशभिः शरैः । तैरर्द्यमानः सौभद्रः सर्वतो निशितैः शरैः ॥"},
{"c": "7.46", "n": "20", "i": 34946, "v": "तं कोसलानामधिपः कर्णिनाताडयद्धृदि । स तस्याश्वान्ध्वजं चापं सूतं चापातयत्क्षितौ ॥"},
{"c": "7.46", "n": "21", "i": 34947, "v": "अथ कोसलराजस्तु विरथः खड्गचर्मधृत् । इयेष फाल्गुनेः कायाच्छिरो हर्तुं सकुण्डलम् ॥"},
{"c": "7.46", "n": "22", "i": 34948, "v": "स कोसलानां भर्तारं राजपुत्रं बृहद्बलम् । हृदि विव्याध बाणेन स भिन्नहृदयोऽपतत् ॥"},
{"c": "7.46", "n": "23", "i": 34949, "v": "बभञ्ज च सहस्राणि दश राजन्महात्मनाम् । सृजतामशिवा वाचः खड्गकार्मुकधारिणाम् ॥"},
{"c": "7.46", "n": "24", "i": 34950, "v": "तथा बृहद्बलं हत्वा सौभद्रो व्यचरद्रणे । विष्टम्भयन्महेष्वासान्योधांस्तव शराम्बुभिः ॥"},
{"c": "7.47", "t": "संजय उवाच ।"},
{"c": "7.47", "n": "1", "i": 34951, "v": "स कर्णं कर्णिना कर्णे पुनर्विव्याध फाल्गुनिः । शरैः पञ्चाशता चैनमविध्यत्कोपयन्भृशम् ॥"},
{"c": "7.47", "n": "2", "i": 34952, "v": "प्रतिविव्याध राधेयस्तावद्भिरथ तं पुनः । स तैराचितसर्वाङ्गो बह्वशोभत भारत ॥"},
{"c": "7.47", "n": "3", "i": 34953, "v": "कर्णं चाप्यकरोत्क्रुद्धो रुधिरोत्पीडवाहिनम् । कर्णोऽपि विबभौ शूरः शरैश्चित्रोऽसृगाप्लुतः ॥"},
{"c": "7.47", "n": "4", "i": 34954, "v": "तावुभौ शरचित्राङ्गौ रुधिरेण समुक्षितौ । बभूवतुर्महात्मानौ पुष्पिताविव किंशुकौ ॥"},
{"c": "7.47", "n": "5", "i": 34955, "v": "अथ कर्णस्य सचिवान्षट्शूरांश्चित्रयोधिनः । साश्वसूतध्वजरथान्सौभद्रो निजघान ह ॥"},
{"c": "7.47", "n": "6", "i": 34956, "v": "अथेतरान्महेष्वासान्दशभिर्दशभिः शरैः । प्रत्यविध्यदसंभ्रान्तस्तदद्भुतमिवाभवत् ॥"},
{"c": "7.47", "n": "7", "i": 34957, "v": "मागधस्य पुनः पुत्रं हत्वा षड्भिरजिह्मगैः । साश्वं ससूतं तरुणमश्वकेतुमपातयत् ॥"},
{"c": "7.47", "n": "8", "i": 34958, "v": "मार्तिकावतकं भोजं ततः कुञ्जरकेतनम् । क्षुरप्रेण समुन्मथ्य ननाद विसृजञ्शरान् ॥"},
{"c": "7.47", "n": "9", "i": 34959, "v": "तस्य दौःशासनिर्विद्ध्वा चतुर्भिश्चतुरो हयान् । सूतमेकेन विव्याध दशभिश्चार्जुनात्मजम् ॥"},
{"c": "7.47", "n": "10", "i": 34960, "v": "ततो दौःशासनिं कार्ष्णिर्विद्ध्वा सप्तभिराशुगैः । संरम्भाद्रक्तनयनो वाक्यमुच्चैरथाब्रवीत् ॥"},
{"c": "7.47", "n": "11", "i": 34961, "v": "पिता तवाहवं त्यक्त्वा गतः कापुरुषो यथा । दिष्ट्या त्वमपि जानीषे योद्धुं न त्वद्य मोक्ष्यसे ॥"},
{"c": "7.47", "n": "12", "i": 34962, "v": "एतावदुक्त्वा वचनं कर्मारपरिमार्जितम् । नाराचं विससर्जास्मै तं द्रौणिस्त्रिभिराच्छिनत् ॥"},
{"c": "7.47", "n": "13", "i": 34963, "v": "तस्यार्जुनिर्ध्वजं छित्त्वा शल्यं त्रिभिरताडयत् । तं शल्यो नवभिर्बाणैर्गार्ध्रपत्रैरताडयत् ॥"},
{"c": "7.47", "n": "14", "i": 34964, "v": "तस्यार्जुनिर्ध्वजं छित्त्वा उभौ च पार्ष्णिसारथी । तं विव्याधायसैः षड्भिः सोऽपक्रामद्रथान्तरम् ॥"},
{"c": "7.47", "n": "15", "i": 34965, "v": "शत्रुंजयं चन्द्रकेतुं मेघवेगं सुवर्चसम् । सूर्यभासं च पञ्चैतान्हत्वा विव्याध सौबलम् ॥"},
{"c": "7.47", "n": "16", "i": 34966, "v": "तं सौबलस्त्रिभिर्विद्ध्वा दुर्योधनमथाब्रवीत् । सर्व एनं प्रमथ्नीमः पुरैकैकं हिनस्ति नः ॥"},
{"c": "7.47", "n": "17", "i": 34967, "v": "अथाब्रवीत्तदा द्रोणं कर्णो वैकर्तनो वृषा । पुरा सर्वान्प्रमथ्नाति ब्रूह्यस्य वधमाशु नः ॥"},
{"c": "7.47", "n": "18", "i": 34968, "v": "ततो द्रोणो महेष्वासः सर्वांस्तान्प्रत्यभाषत । अस्ति वोऽस्यान्तरं कश्चित्कुमारस्य प्रपश्यति ॥"},
{"c": "7.47", "n": "19", "i": 34969, "v": "अन्वस्य पितरं ह्यद्य चरतः सर्वतोदिशम् । शीघ्रतां नरसिंहस्य पाण्डवेयस्य पश्यत ॥"},
{"c": "7.47", "n": "20", "i": 34970, "v": "धनुर्मण्डलमेवास्य रथमार्गेषु दृश्यते । संदधानस्य विशिखाञ्शीघ्रं चैव विमुञ्चतः ॥"},
{"c": "7.47", "n": "21", "i": 34971, "v": "आरुजन्निव मे प्राणान्मोहयन्नपि सायकैः । प्रहर्षयति मा भूयः सौभद्रः परवीरहा ॥"},
{"c": "7.47", "n": "22", "i": 34972, "v": "अति मा नन्दयत्येष सौभद्रो विचरन्रणे । अन्तरं यस्य संरब्धा न पश्यन्ति महारथाः ॥"},
{"c": "7.47", "n": "23", "i": 34973, "v": "अस्यतो लघुहस्तस्य दिशः सर्वा महेषुभिः । न विशेषं प्रपश्यामि रणे गाण्डीवधन्वनः ॥"},
{"c": "7.47", "n": "24", "i": 34974, "v": "अथ कर्णः पुनर्द्रोणमाहार्जुनिशरार्दितः । स्थातव्यमिति तिष्ठामि पीड्यमानोऽभिमन्युना ॥"},
{"c": "7.47", "n": "25", "i": 34975, "v": "तेजस्विनः कुमारस्य शराः परमदारुणाः । क्षिण्वन्ति हृदयं मेऽद्य घोराः पावकतेजसः ॥"},
{"c": "7.47", "n": "26", "i": 34976, "v": "तमाचार्योऽब्रवीत्कर्णं शनकैः प्रहसन्निव । अभेद्यमस्य कवचं युवा चाशुपराक्रमः ॥"},
{"c": "7.47", "n": "27", "i": 34977, "v": "उपदिष्टा मया अस्य पितुः कवचधारणा । तामेष निखिलां वेत्ति ध्रुवं परपुरंजयः ॥"},
{"c": "7.47", "n": "28", "i": 34978, "v": "शक्यं त्वस्य धनुश्छेत्तुं ज्यां च बाणैः समाहितैः । अभीशवो हयाश्चैव तथोभौ पार्ष्णिसारथी ॥"},
{"c": "7.47", "n": "29", "i": 34979, "v": "एतत्कुरु महेष्वास राधेय यदि शक्यते । अथैनं विमुखीकृत्य पश्चात्प्रहरणं कुरु ॥"},
{"c": "7.47", "n": "30", "i": 34980, "v": "सधनुष्को न शक्योऽयमपि जेतुं सुरासुरैः । विरथं विधनुष्कं च कुरुष्वैनं यदीच्छसि ॥"},
{"c": "7.47", "n": "31", "i": 34981, "v": "तदाचार्यवचः श्रुत्वा कर्णो वैकर्तनस्त्वरन् । अस्यतो लघुहस्तस्य पृषत्कैर्धनुराच्छिनत् ॥"},
{"c": "7.47", "n": "32", "i": 34982, "v": "अश्वानस्यावधीद्भोजो गौतमः पार्ष्णिसारथी । शेषास्तु छिन्नधन्वानं शरवर्षैरवाकिरन् ॥"},
{"c": "7.47", "n": "33", "i": 34983, "v": "त्वरमाणास्त्वराकाले विरथं षण्महारथाः । शरवर्षैरकरुणा बालमेकमवाकिरन् ॥"},
{"c": "7.47", "n": "34", "i": 34984, "v": "स छिन्नधन्वा विरथः स्वधर्ममनुपालयन् । खड्गचर्मधरः श्रीमानुत्पपात विहायसम् ॥"},
{"c": "7.47", "n": "35", "i": 34985, "v": "मार्गैः स कैशिकाद्यैश्च लाघवेन बलेन च । आर्जुनिर्व्यचरद्व्योम्नि भृशं वै पक्षिराडिव ॥"},
{"c": "7.47", "n": "36", "i": 34986, "v": "मय्येव निपतत्येष सासिरित्यूर्ध्वदृष्टयः । विव्यधुस्तं महेष्वासाः समरे छिद्रदर्शिनः ॥"},
{"c": "7.47", "n": "37", "i": 34987, "v": "तस्य द्रोणोऽच्छिनन्मुष्टौ खड्गं मणिमयत्सरुम् । राधेयो निशितैर्बाणैर्व्यधमच्चर्म चोत्तमम् ॥"},
{"c": "7.47", "n": "38", "i": 34988, "v": "व्यसिचर्मेषुपूर्णाङ्गः सोऽन्तरिक्षात्पुनः क्षितिम् । आस्थितश्चक्रमुद्यम्य द्रोणं क्रुद्धोऽभ्यधावत ॥"},
{"c": "7.47", "n": "39", "i": 34989, "v": "स चक्ररेणूज्ज्वलशोभिताङ्गो; बभावतीवोन्नतचक्रपाणिः । रणेऽभिमन्युः क्षणदासुभद्रः; स वासुभद्रानुकृतिं प्रकुर्वन् ॥"},
{"c": "7.47", "n": "40", "i": 34990, "v": "स्रुतरुधिरकृतैकरागवक्त्रो; भ्रुकुटिपुटाकुटिलोऽतिसिंहनादः । प्रभुरमितबलो रणेऽभिमन्यु;र्नृपवरमध्यगतो भृशं व्यराजत् ॥"},
{"c": "7.48", "t": "संजय उवाच ।"},
{"c": "7.48", "n": "1", "i": 34991, "v": "विष्णोः स्वसानन्दिकरः स विष्ण्वायुधभूषितः । रराजातिरथः संख्ये जनार्दन इवापरः ॥"},
{"c": "7.48", "n": "2", "i": 34992, "v": "मारुतोद्धूतकेशान्तमुद्यतारिवरायुधम् । वपुः समीक्ष्य पृथ्वीशा दुःसमीक्ष्यं सुरैरपि ॥"},
{"c": "7.48", "n": "3", "i": 34993, "v": "तच्चक्रं भृशमुद्विग्नाः संचिच्छिदुरनेकधा । महारथस्ततः कार्ष्णिः संजग्राह महागदाम् ॥"},
{"c": "7.48", "n": "4", "i": 34994, "v": "विधनुःस्यन्दनासिस्तैर्विचक्रश्चारिभिः कृतः । अभिमन्युर्गदापाणिरश्वत्थामानमाद्रवत् ॥"},
{"c": "7.48", "n": "5", "i": 34995, "v": "स गदामुद्यतां दृष्ट्वा ज्वलन्तीमशनीमिव । अपाक्रामद्रथोपस्थाद्विक्रमांस्त्रीन्नरर्षभः ॥"},
{"c": "7.48", "n": "6", "i": 34996, "v": "तस्याश्वान्गदया हत्वा तथोभौ पार्ष्णिसारथी । शराचिताङ्गः सौभद्रः श्वाविद्वत्प्रत्यदृश्यत ॥"},
{"c": "7.48", "n": "7", "i": 34997, "v": "ततः सुबलदायादं कालकेयमपोथयत् । जघान चास्यानुचरान्गान्धारान्सप्तसप्ततिम् ॥"},
{"c": "7.48", "n": "8", "i": 34998, "v": "पुनर्ब्रह्मवसातीयाञ्जघान रथिनो दश । केकयानां रथान्सप्त हत्वा च दश कुञ्जरान् । दौःशासनिरथं साश्वं गदया समपोथयत् ॥"},
{"c": "7.48", "n": "9", "i": 34999, "v": "ततो दौःशासनिः क्रुद्धो गदामुद्यम्य मारिष । अभिदुद्राव सौभद्रं तिष्ठ तिष्ठेति चाब्रवीत् ॥"},
{"c": "7.48", "n": "10", "i": 35000, "v": "तावुद्यतगदौ वीरावन्योन्यवधकाङ्क्षिणौ । भ्रातृव्यौ संप्रजह्राते पुरेव त्र्यम्बकान्तकौ ॥"},
{"c": "7.48", "n": "11", "i": 35001, "v": "तावन्योन्यं गदाग्राभ्यां संहत्य पतितौ क्षितौ । इन्द्रध्वजाविवोत्सृष्टौ रणमध्ये परंतपौ ॥"},
{"c": "7.48", "n": "12", "i": 35002, "v": "दौःशासनिरथोत्थाय कुरूणां कीर्तिवर्धनः । प्रोत्तिष्ठमानं सौभद्रं गदया मूर्ध्न्यताडयत् ॥"},
{"c": "7.48", "n": "13", "i": 35003, "v": "गदावेगेन महता व्यायामेन च मोहितः । विचेता न्यपतद्भूमौ सौभद्रः परवीरहा । एवं विनिहतो राजन्नेको बहुभिराहवे ॥"},
{"c": "7.48", "n": "14", "i": 35004, "v": "क्षोभयित्वा चमूं सर्वां नलिनीमिव कुञ्जरः । अशोभत हतो वीरो व्याधैर्वनगजो यथा ॥"},
{"c": "7.48", "n": "15", "i": 35005, "v": "तं तथा पतितं शूरं तावकाः पर्यवारयन् । दावं दग्ध्वा यथा शान्तं पावकं शिशिरात्यये ॥"},
{"c": "7.48", "n": "16", "i": 35006, "v": "विमृद्य तरुशृङ्गाणि संनिवृत्तमिवानिलम् । अस्तं गतमिवादित्यं तप्त्वा भारतवाहिनीम् ॥"},
{"c": "7.48", "n": "17", "i": 35007, "v": "उपप्लुतं यथा सोमं संशुष्कमिव सागरम् । पूर्णचन्द्राभवदनं काकपक्षवृताक्षकम् ॥"},
{"c": "7.48", "n": "18", "i": 35008, "v": "तं भूमौ पतितं दृष्ट्वा तावकास्ते महारथाः । मुदा परमया युक्ताश्चुक्रुशुः सिंहवन्मुहुः ॥"},
{"c": "7.48", "n": "19", "i": 35009, "v": "आसीत्परमको हर्षस्तावकानां विशां पते । इतरेषां तु वीराणां नेत्रेभ्यः प्रापतज्जलम् ॥"},
{"c": "7.48", "n": "20", "i": 35010, "v": "अभिक्रोशन्ति भूतानि अन्तरिक्षे विशां पते । दृष्ट्वा निपतितं वीरं च्युतं चन्द्रमिवाम्बरात् ॥"},
{"c": "7.48", "n": "21", "i": 35011, "v": "द्रोणकर्णमुखैः षड्भिर्धार्तराष्ट्रैर्महारथैः । एकोऽयं निहतः शेते नैष धर्मो मतो हि नः ॥"},
{"c": "7.48", "n": "22", "i": 35012, "v": "तस्मिंस्तु निहते वीरे बह्वशोभत मेदिनी । द्यौर्यथा पूर्णचन्द्रेण नक्षत्रगणमालिनी ॥"},
{"c": "7.48", "n": "23", "i": 35013, "v": "रुक्मपुङ्खैश्च संपूर्णा रुधिरौघपरिप्लुता । उत्तमाङ्गैश्च वीराणां भ्राजमानैः सकुण्डलैः ॥"},
{"c": "7.48", "n": "24", "i": 35014, "v": "विचित्रैश्च परिस्तोमैः पताकाभिश्च संवृता । चामरैश्च कुथाभिश्च प्रविद्धैश्चाम्बरोत्तमैः ॥"},
{"c": "7.48", "n": "25", "i": 35015, "v": "रथाश्वनरनागानामलंकारैश्च सुप्रभैः । खड्गैश्च निशितैः पीतैर्निर्मुक्तैर्भुजगैरिव ॥"},
{"c": "7.48", "n": "26", "i": 35016, "v": "चापैश्च विशिखैश्छिन्नैः शक्त्यृष्टिप्रासकम्पनैः । विविधैरायुधैश्चान्यैः संवृता भूरशोभत ॥"},
{"c": "7.48", "n": "27", "i": 35017, "v": "वाजिभिश्चापि निर्जीवैः स्वपद्भिः शोणितोक्षितैः । सारोहैर्विषमा भूमिः सौभद्रेण निपातितैः ॥"},
{"c": "7.48", "n": "28", "i": 35018, "v": "साङ्कुशैः समहामात्रैः सवर्मायुधकेतुभिः । पर्वतैरिव विध्वस्तैर्विशिखोन्मथितैर्गजैः ॥"},
{"c": "7.48", "n": "29", "i": 35019, "v": "पृथिव्यामनुकीर्णैश्च व्यश्वसारथियोधिभिः । ह्रदैरिव प्रक्षुभितैर्हतनागै रथोत्तमैः ॥"},
{"c": "7.48", "n": "30", "i": 35020, "v": "पदातिसंघैश्च हतैर्विविधायुधभूषणैः । भीरूणां त्रासजननी घोररूपाभवन्मही ॥"},
{"c": "7.48", "n": "31", "i": 35021, "v": "तं दृष्ट्वा पतितं भूमौ चन्द्रार्कसदृशद्युतिम् । तावकानां परा प्रीतिः पाण्डूनां चाभवद्व्यथा ॥"},
{"c": "7.48", "n": "32", "i": 35022, "v": "अभिमन्यौ हते राजञ्शिशुकेऽप्राप्तयौवने । संप्राद्रवच्चमूः सर्वा धर्मराजस्य पश्यतः ॥"},
{"c": "7.48", "n": "33", "i": 35023, "v": "दीर्यमाणं बलं दृष्ट्वा सौभद्रे विनिपातिते । अजातशत्रुः स्वान्वीरानिदं वचनमब्रवीत् ॥"},
{"c": "7.48", "n": "34", "i": 35024, "v": "स्वर्गमेष गतः शूरो यो हतो नपराङ्मुखः । संस्तम्भयत मा भैष्ट विजेष्यामो रणे रिपून् ॥"},
{"c": "7.48", "n": "35", "i": 35025, "v": "इत्येवं स महातेजा दुःखितेभ्यो महाद्युतिः । धर्मराजो युधां श्रेष्ठो ब्रुवन्दुःखमपानुदत् ॥"},
{"c": "7.48", "n": "36", "i": 35026, "v": "युद्धे ह्याशीविषाकारान्राजपुत्रान्रणे बहून् । पूर्वं निहत्य संग्रामे पश्चादार्जुनिरन्वगात् ॥"},
{"c": "7.48", "n": "37", "i": 35027, "v": "हत्वा दशसहस्राणि कौसल्यं च महारथम् । कृष्णार्जुनसमः कार्ष्णिः शक्रसद्म गतो ध्रुवम् ॥"},
{"c": "7.48", "n": "38", "i": 35028, "v": "रथाश्वनरमातङ्गान्विनिहत्य सहस्रशः । अवितृप्तः स संग्रामादशोच्यः पुण्यकर्मकृत् ॥"},
{"c": "7.48", "n": "39", "i": 35029, "v": "वयं तु प्रवरं हत्वा तेषां तैः शरपीडिताः । निवेशायाभ्युपायाम सायाह्ने रुधिरोक्षिताः ॥"},
{"c": "7.48", "n": "40", "i": 35030, "v": "निरीक्षमाणास्तु वयं परे चायोधनं शनैः । अपयाता महाराज ग्लानिं प्राप्ता विचेतसः ॥"},
{"c": "7.48", "n": "41", "i": 35031, "v": "ततो निशाया दिवसस्य चाशिवः; शिवारुतः संधिरवर्तताद्भुतः । कुशेशयापीडनिभे दिवाकरे; विलम्बमानेऽस्तमुपेत्य पर्वतम् ॥"},
{"c": "7.48", "n": "42", "i": 35032, "v": "वरासिशक्त्यृष्टिवरूथचर्मणां; विभूषणानां च समाक्षिपन्प्रभाम् । दिवं च भूमिं च समानयन्निव; प्रियां तनुं भानुरुपैति पावकम् ॥"},
{"c": "7.48", "n": "43", "i": 35033, "v": "महाभ्रकूटाचलशृङ्गसंनिभै;र्गजैरनेकैरिव वज्रपातितैः । सवैजयन्त्यङ्कुशवर्मयन्तृभि;र्निपातितैर्निष्टनतीव गौश्चिता ॥"},
{"c": "7.48", "n": "44", "i": 35034, "v": "हतेश्वरैश्चूर्णितपत्त्युपस्करै;र्हताश्वसूतैर्विपताककेतुभिः । महारथैर्भूः शुशुभे विचूर्णितैः; पुरैरिवामित्रहतैर्नराधिप ॥"},
{"c": "7.48", "n": "45", "i": 35035, "v": "रथाश्ववृन्दैः सहसादिभिर्हतैः; प्रविद्धभाण्डाभरणैः पृथग्विधैः । निरस्तजिह्वादशनान्त्रलोचनै;र्धरा बभौ घोरविरूपदर्शना ॥"},
{"c": "7.48", "n": "46", "i": 35036, "v": "प्रविद्धवर्माभरणा वरायुधा; विपन्नहस्त्यश्वरथानुगा नराः । महार्हशय्यास्तरणोचिताः सदा; क्षितावनाथा इव शेरते हताः ॥"},
{"c": "7.48", "n": "47", "i": 35037, "v": "अतीव हृष्टाः श्वसृगालवायसा; बडाः सुपर्णाश्च वृकास्तरक्षवः । वयांस्यसृक्पान्यथ रक्षसां गणाः; पिशाचसंघाश्च सुदारुणा रणे ॥"},
{"c": "7.48", "n": "48", "i": 35038, "v": "त्वचो विनिर्भिद्य पिबन्वसामसृ;क्तथैव मज्जां पिशितानि चाश्नुवन् । वपां विलुम्पन्ति हसन्ति गान्ति च; प्रकर्षमाणाः कुणपान्यनेकशः ॥"},
{"c": "7.48", "n": "49", "i": 35039, "v": "शरीरसंघाटवहा असृग्जला; रथोडुपा कुञ्जरशैलसंकटा । मनुष्यशीर्षोपलमांसकर्दमा; प्रविद्धनानाविधशस्त्रमालिनी ॥"},
{"c": "7.48", "n": "50", "i": 35040, "v": "महाभया वैतरणीव दुस्तरा; प्रवर्तिता योधवरैस्तदा नदी । उवाह मध्येन रणाजिरं भृशं; भयावहा जीवमृतप्रवाहिनी ॥"},
{"c": "7.48", "n": "51", "i": 35041, "v": "पिबन्ति चाश्नन्ति च यत्र दुर्दृशाः; पिशाचसंघा विविधाः सुभैरवाः । सुनन्दिताः प्राणभृतां भयंकराः; समानभक्षाः श्वसृगालपक्षिणः ॥"},
{"c": "7.48", "n": "52", "i": 35042, "v": "तथा तदायोधनमुग्रदर्शनं; निशामुखे पितृपतिराष्ट्रसंनिभम् । निरीक्षमाणाः शनकैर्जहुर्नराः; समुत्थितारुण्डकुलोपसंकुलम् ॥"},
{"c": "7.48", "n": "53", "i": 35043, "v": "अपेतविध्वस्तमहार्हभूषणं; निपातितं शक्रसमं महारथम् । रणेऽभिमन्युं ददृशुस्तदा जना; व्यपोढहव्यं सदसीव पावकम् ॥"},
{"c": "7.49", "t": "संजय उवाच ।"},
{"c": "7.49", "n": "1", "i": 35044, "v": "तस्मिंस्तु निहते वीरे सौभद्रे रथयूथपे । विमुक्तरथसंनाहाः सर्वे निक्षिप्तकार्मुकाः ॥"},
{"c": "7.49", "n": "2", "i": 35045, "v": "उपोपविष्टा राजानं परिवार्य युधिष्ठिरम् । तदेव दुःखं ध्यायन्तः सौभद्रगतमानसाः ॥"},
{"c": "7.49", "n": "3", "i": 35046, "v": "ततो युधिष्ठिरो राजा विललाप सुदुःखितः । अभिमन्यौ हते वीरे भ्रातुः पुत्रे महारथे ॥"},
{"c": "7.49", "n": "4", "i": 35047, "v": "द्रोणानीकमसंबाधं मम प्रियचिकीर्षया । भित्त्वा व्यूहं प्रविष्टोऽसौ गोमध्यमिव केसरी ॥"},
{"c": "7.49", "n": "5", "i": 35048, "v": "यस्य शूरा महेष्वासाः प्रत्यनीकगता रणे । प्रभग्ना विनिवर्तन्ते कृतास्त्रा युद्धदुर्मदाः ॥"},
{"c": "7.49", "n": "6", "i": 35049, "v": "अत्यन्तशत्रुरस्माकं येन दुःशासनः शरैः । क्षिप्रं ह्यभिमुखः संख्ये विसंज्ञो विमुखीकृतः ॥"},
{"c": "7.49", "n": "7", "i": 35050, "v": "स तीर्त्वा दुस्तरं वीरो द्रोणानीकमहार्णवम् । प्राप्य दौःशासनिं कार्ष्णिर्यातो वैवस्वतक्षयम् ॥"},
{"c": "7.49", "n": "8", "i": 35051, "v": "कथं द्रक्ष्यामि कौन्तेयं सौभद्रे निहतेऽर्जुनम् । सुभद्रां वा महाभागां प्रियं पुत्रमपश्यतीम् ॥"},
{"c": "7.49", "n": "9", "i": 35052, "v": "किं स्विद्वयमपेतार्थमश्लिष्टमसमञ्जसम् । तावुभौ प्रतिवक्ष्यामो हृषीकेशधनंजयौ ॥"},
{"c": "7.49", "n": "10", "i": 35053, "v": "अहमेव सुभद्रायाः केशवार्जुनयोरपि । प्रियकामो जयाकाङ्क्षी कृतवानिदमप्रियम् ॥"},
{"c": "7.49", "n": "11", "i": 35054, "v": "न लुब्धो बुध्यते दोषान्मोहाल्लोभः प्रवर्तते । मधु लिप्सुर्हि नापश्यं प्रपातमिदमीदृशम् ॥"},
{"c": "7.49", "n": "12", "i": 35055, "v": "यो हि भोज्ये पुरस्कार्यो यानेषु शयनेषु च । भूषणेषु च सोऽस्माभिर्बालो युधि पुरस्कृतः ॥"},
{"c": "7.49", "n": "13", "i": 35056, "v": "कथं हि बालस्तरुणो युद्धानामविशारदः । सदश्व इव संबाधे विषमे क्षेममर्हति ॥"},
{"c": "7.49", "n": "14", "i": 35057, "v": "नो चेद्धि वयमप्येनं महीमनुशयीमहि । बीभत्सोः कोपदीप्तस्य दग्धाः कृपणचक्षुषा ॥"},
{"c": "7.49", "n": "15", "i": 35058, "v": "अलुब्धो मतिमान्ह्रीमान्क्षमावान्रूपवान्बली । वपुष्मान्मानकृद्वीरः प्रियः सत्यपरायणः ॥"},
{"c": "7.49", "n": "16", "i": 35059, "v": "यस्य श्लाघन्ति विबुधाः कर्माण्यूर्जितकर्मणः । निवातकवचाञ्जघ्ने कालकेयांश्च वीर्यवान् ॥"},
{"c": "7.49", "n": "17", "i": 35060, "v": "महेन्द्रशत्रवो येन हिरण्यपुरवासिनः । अक्ष्णोर्निमेषमात्रेण पौलोमाः सगणा हताः ॥"},
{"c": "7.49", "n": "18", "i": 35061, "v": "परेभ्योऽप्यभयार्थिभ्यो यो ददात्यभयं विभुः । तस्यास्माभिर्न शकितस्त्रातुमद्यात्मजो भयात् ॥"},
{"c": "7.49", "n": "19", "i": 35062, "v": "भयं तु सुमहत्प्राप्तं धार्तराष्ट्रं महद्बलम् । पार्थः पुत्रवधात्क्रुद्धः कौरवाञ्शोषयिष्यति ॥"},
{"c": "7.49", "n": "20", "i": 35063, "v": "क्षुद्रः क्षुद्रसहायश्च स्वपक्षक्षयमातुरः । व्यक्तं दुर्योधनो दृष्ट्वा शोचन्हास्यति जीवितम् ॥"},
{"c": "7.49", "n": "21", "i": 35064, "v": "न मे जयः प्रीतिकरो न राज्यं; न चामरत्वं न सुरैः सलोकता । इमं समीक्ष्याप्रतिवीर्यपौरुषं; निपातितं देववरात्मजात्मजम् ॥"},
{"c": "7.50", "t": "संजय उवाच ।"},
{"c": "7.50", "n": "1", "i": 35065, "v": "तस्मिन्नहनि निर्वृत्ते घोरे प्राणभृतां क्षये । आदित्येऽस्तंगते श्रीमान्संध्याकाल उपस्थिते ॥"},
{"c": "7.50", "n": "2", "i": 35066, "v": "व्यपयातेषु सैन्येषु वासाय भरतर्षभ । हत्वा संशप्तकव्रातान्दिव्यैरस्त्रैः कपिध्वजः ॥"},
{"c": "7.50", "n": "3", "i": 35067, "v": "प्रायात्स्वशिबिरं जिष्णुर्जैत्रमास्थाय तं रथम् । गच्छन्नेव च गोविन्दं सन्नकण्ठोऽभ्यभाषत ॥"},
{"c": "7.50", "n": "4", "i": 35068, "v": "किं नु मे हृदयं त्रस्तं वाक्यं सज्जति केशव । स्पन्दन्ति चाप्यनिष्टानि गात्रं सीदति चाच्युत ॥"},
{"c": "7.50", "n": "5", "i": 35069, "v": "अनिष्टं चैव मे श्लिष्टं हृदयान्नापसर्पति । भुवि यद्दिक्षु चाप्युग्रा उत्पातास्त्रासयन्ति माम् ॥"},
{"c": "7.50", "n": "6", "i": 35070, "v": "बहुप्रकारा दृश्यन्ते सर्व एवाघशंसिनः । अपि स्वस्ति भवेद्राज्ञः सामात्यस्य गुरोर्मम ॥"},
{"c": "7.50", "t": "वासुदेव उवाच ।"},
{"c": "7.50", "n": "7", "i": 35071, "v": "व्यक्तं शिवं तव भ्रातुः सामात्यस्य भविष्यति । मा शुचः किंचिदेवान्यत्तत्रानिष्टं भविष्यति ॥"},
{"c": "7.50", "t": "संजय उवाच ।"},
{"c": "7.50", "n": "8", "i": 35072, "v": "ततः संध्यामुपास्यैव वीरौ वीरावसादने । कथयन्तौ रणे वृत्तं प्रयातौ रथमास्थितौ ॥"},
{"c": "7.50", "n": "9", "i": 35073, "v": "ततः स्वशिबिरं प्राप्तौ हतानन्दं हतत्विषम् । वासुदेवोऽर्जुनश्चैव कृत्वा कर्म सुदुष्करम् ॥"},
{"c": "7.50", "n": "10", "i": 35074, "v": "ध्वस्ताकारं समालक्ष्य शिबिरं परवीरहा । बीभत्सुरब्रवीत्कृष्णमस्वस्थहृदयस्ततः ॥"},
{"c": "7.50", "n": "11", "i": 35075, "v": "नाद्य नन्दन्ति तूर्याणि मङ्गल्यानि जनार्दन । मिश्रा दुन्दुभिनिर्घोषैः शङ्खाश्चाडम्बरैः सह । वीणा वा नाद्य वाद्यन्ते शम्यातालस्वनैः सह ॥"},
{"c": "7.50", "n": "12", "i": 35076, "v": "मङ्गल्यानि च गीतानि न गायन्ति पठन्ति च । स्तुतियुक्तानि रम्याणि ममानीकेषु बन्दिनः ॥"},
{"c": "7.50", "n": "13", "i": 35077, "v": "योधाश्चापि हि मां दृष्ट्वा निवर्तन्ते ह्यधोमुखाः । कर्माणि च यथापूर्वं कृत्वा नाभिवदन्ति माम् ॥"},
{"c": "7.50", "n": "14", "i": 35078, "v": "अपि स्वस्ति भवेदद्य भ्रातृभ्यो मम माधव । न हि शुध्यति मे भावो दृष्ट्वा स्वजनमाकुलम् ॥"},
{"c": "7.50", "n": "15", "i": 35079, "v": "अपि पाञ्चालराजस्य विराटस्य च मानद । सर्वेषां चैव योधानां सामग्र्यं स्यान्ममाच्युत ॥"},
{"c": "7.50", "n": "16", "i": 35080, "v": "न च मामद्य सौभद्रः प्रहृष्टो भ्रातृभिः सह । रणादायान्तमुचितं प्रत्युद्याति हसन्निव ॥"},
{"c": "7.50", "n": "17", "i": 35081, "v": "एवं संकथयन्तौ तौ प्रविष्टौ शिबिरं स्वकम् । ददृशाते भृशास्वस्थान्पाण्डवान्नष्टचेतसः ॥"},
{"c": "7.50", "n": "18", "i": 35082, "v": "दृष्ट्वा भ्रातॄंश्च पुत्रांश्च विमना वानरध्वजः । अपश्यंश्चैव सौभद्रमिदं वचनमब्रवीत् ॥"},
{"c": "7.50", "n": "19", "i": 35083, "v": "मुखवर्णोऽप्रसन्नो वः सर्वेषामेव लक्ष्यते । न चाभिमन्युं पश्यामि न च मां प्रतिनन्दथ ॥"},
{"c": "7.50", "n": "20", "i": 35084, "v": "मया श्रुतश्च द्रोणेन चक्रव्यूहो विनिर्मितः । न च वस्तस्य भेत्तास्ति ऋते सौभद्रमाहवे ॥"},
{"c": "7.50", "n": "21", "i": 35085, "v": "न चोपदिष्टस्तस्यासीन्मयानीकविनिर्गमः । कच्चिन्न बालो युष्माभिः परानीकं प्रवेशितः ॥"},
{"c": "7.50", "n": "22", "i": 35086, "v": "भित्त्वानीकं महेष्वासः परेषां बहुशो युधि । कच्चिन्न निहतः शेते सौभद्रः परवीरहा ॥"},
{"c": "7.50", "n": "23", "i": 35087, "v": "लोहिताक्षं महाबाहुं जातं सिंहमिवाद्रिषु । उपेन्द्रसदृशं ब्रूत कथमायोधने हतः ॥"},
{"c": "7.50", "n": "24", "i": 35088, "v": "सुकुमारं महेष्वासं वासवस्यात्मजात्मजम् । सदा मम प्रियं ब्रूत कथमायोधने हतः ॥"},
{"c": "7.50", "n": "25", "i": 35089, "v": "वार्ष्णेयीदयितं शूरं मया सततलालितम् । अम्बायाश्च प्रियं नित्यं कोऽवधीत्कालचोदितः ॥"},
{"c": "7.50", "n": "26", "i": 35090, "v": "सदृशो वृष्णिसिंहस्य केशवस्य महात्मनः । विक्रमश्रुतमाहात्म्यैः कथमायोधने हतः ॥"},
{"c": "7.50", "n": "27", "i": 35091, "v": "सुभद्रायाः प्रियं नित्यं द्रौपद्याः केशवस्य च । यदि पुत्रं न पश्यामि यास्यामि यमसादनम् ॥"},
{"c": "7.50", "n": "28", "i": 35092, "v": "मृदुकुञ्चितकेशान्तं बालं बालमृगेक्षणम् । मत्तद्विरदविक्रान्तं शालपोतमिवोद्गतम् ॥"},
{"c": "7.50", "n": "29", "i": 35093, "v": "स्मिताभिभाषिणं दान्तं गुरुवाक्यकरं सदा । बाल्येऽप्यबालकर्माणं प्रियवाक्यममत्सरम् ॥"},
{"c": "7.50", "n": "30", "i": 35094, "v": "महोत्साहं महाबाहुं दीर्घराजीवलोचनम् । भक्तानुकम्पिनं दान्तं न च नीचानुसारिणम् ॥"},
{"c": "7.50", "n": "31", "i": 35095, "v": "कृतज्ञं ज्ञानसंपन्नं कृतास्त्रमनिवर्तिनम् । युद्धाभिनन्दिनं नित्यं द्विषतामघवर्धनम् ॥"},
{"c": "7.50", "n": "32", "i": 35096, "v": "स्वेषां प्रियहिते युक्तं पितॄणां जयगृद्धिनम् । न च पूर्वप्रहर्तारं संग्रामे नष्टसंभ्रमम् । यदि पुत्रं न पश्यामि यास्यामि यमसादनम् ॥"},
{"c": "7.50", "n": "33", "i": 35097, "v": "सुललाटं सुकेशान्तं सुभ्र्वक्षिदशनच्छदम् । अपश्यतस्तद्वदनं का शान्तिर्हृदयस्य मे ॥"},
{"c": "7.50", "n": "34", "i": 35098, "v": "तन्त्रीस्वनसुखं रम्यं पुंस्कोकिलसमध्वनिम् । अशृण्वतः स्वनं तस्य का शान्तिर्हृदयस्य मे ॥"},
{"c": "7.50", "n": "35", "i": 35099, "v": "रूपं चाप्रतिरूपं तत्त्रिदशेष्वपि दुर्लभम् । अपश्यतोऽद्य वीरस्य का शान्तिर्हृदयस्य मे ॥"},
{"c": "7.50", "n": "36", "i": 35100, "v": "अभिवादनदक्षं तं पितॄणां वचने रतम् । नाद्याहं यदि पश्यामि का शान्तिर्हृदयस्य मे ॥"},
{"c": "7.50", "n": "37", "i": 35101, "v": "सुकुमारः सदा वीरो महार्हशयनोचितः । भूमावनाथवच्छेते नूनं नाथवतां वरः ॥"},
{"c": "7.50", "n": "38", "i": 35102, "v": "शयानं समुपासन्ति यं पुरा परमस्त्रियः । तमद्य विप्रविद्धाङ्गमुपासन्त्यशिवाः शिवाः ॥"},
{"c": "7.50", "n": "39", "i": 35103, "v": "यः पुरा बोध्यते सुप्तः सूतमागधबन्दिभिः । बोधयन्त्यद्य तं नूनं श्वापदा विकृतैः स्वरैः ॥"},
{"c": "7.50", "n": "40", "i": 35104, "v": "छत्रच्छायासमुचितं तस्य तद्वदनं शुभम् । नूनमद्य रजोध्वस्तं रणे रेणुः करिष्यति ॥"},
{"c": "7.50", "n": "41", "i": 35105, "v": "हा पुत्रकावितृप्तस्य सततं पुत्रदर्शने । भाग्यहीनस्य कालेन यथा मे नीयसे बलात् ॥"},
{"c": "7.50", "n": "42", "i": 35106, "v": "साद्य संयमनी नूनं सदा सुकृतिनां गतिः । स्वभाभिर्भासिता रम्या त्वयात्यर्थं विराजते ॥"},
{"c": "7.50", "n": "43", "i": 35107, "v": "नूनं वैवस्वतश्च त्वा वरुणश्च प्रियातिथिः । शतक्रतुर्धनेशश्च प्राप्तमर्चन्त्यभीरुकम् ॥"},
{"c": "7.50", "n": "44", "i": 35108, "v": "एवं विलप्य बहुधा भिन्नपोतो वणिग्यथा । दुःखेन महताविष्टो युधिष्ठिरमपृच्छत ॥"},
{"c": "7.50", "n": "45", "i": 35109, "v": "कच्चित्स कदनं कृत्वा परेषां पाण्डुनन्दन । स्वर्गतोऽभिमुखः संख्ये युध्यमानो नरर्षभः ॥"},
{"c": "7.50", "n": "46", "i": 35110, "v": "स नूनं बहुभिर्यत्तैर्युध्यमानो नरर्षभैः । असहायः सहायार्थी मामनुध्यातवान्ध्रुवम् ॥"},
{"c": "7.50", "n": "47", "i": 35111, "v": "पीड्यमानः शरैर्बालस्तात साध्वभिधाव माम् । इति विप्रलपन्मन्ये नृशंसैर्बहुभिर्हतः ॥"},
{"c": "7.50", "n": "48", "i": 35112, "v": "अथ वा मत्प्रसूतश्च स्वस्रीयो माधवस्य च । सुभद्रायां च संभूतो नैवं वक्तुमिहार्हति ॥"},
{"c": "7.50", "n": "49", "i": 35113, "v": "वज्रसारमयं नूनं हृदयं सुदृढं मम । अपश्यतो दीर्घबाहुं रक्ताक्षं यन्न दीर्यते ॥"},
{"c": "7.50", "n": "50", "i": 35114, "v": "कथं बाले महेष्वासे नृशंसा मर्मभेदिनः । स्वस्रीये वासुदेवस्य मम पुत्रेऽक्षिपञ्शरान् ॥"},
{"c": "7.50", "n": "51", "i": 35115, "v": "यो मां नित्यमदीनात्मा प्रत्युद्गम्याभिनन्दति । उपयान्तं रिपून्हत्वा सोऽद्य मां किं न पश्यति ॥"},
{"c": "7.50", "n": "52", "i": 35116, "v": "नूनं स पतितः शेते धरण्यां रुधिरोक्षितः । शोभयन्मेदिनीं गात्रैरादित्य इव पातितः ॥"},
{"c": "7.50", "n": "53", "i": 35117, "v": "रणे विनिहतं श्रुत्वा शोकार्ता वै विनंक्ष्यति । सुभद्रा वक्ष्यते किं मामभिमन्युमपश्यती । द्रौपदी चैव दुःखार्ते ते च वक्ष्यामि किं न्वहम् ॥"},
{"c": "7.50", "n": "54", "i": 35118, "v": "वज्रसारमयं नूनं हृदयं यन्न यास्यति । सहस्रधा वधूं दृष्ट्वा रुदतीं शोककर्शिताम् ॥"},
{"c": "7.50", "n": "55", "i": 35119, "v": "हृष्टानां धार्तराष्ट्राणां सिंहनादो मया श्रुतः । युयुत्सुश्चापि कृष्णेन श्रुतो वीरानुपालभन् ॥"},
{"c": "7.50", "n": "56", "i": 35120, "v": "अशक्नुवन्तो बीभत्सुं बालं हत्वा महारथाः । किं नदध्वमधर्मज्ञाः पार्थे वै दृश्यतां बलम् ॥"},
{"c": "7.50", "n": "57", "i": 35121, "v": "किं तयोर्विप्रियं कृत्वा केशवार्जुनयोर्मृधे । सिंहवन्नदत प्रीताः शोककाल उपस्थिते ॥"},
{"c": "7.50", "n": "58", "i": 35122, "v": "आगमिष्यति वः क्षिप्रं फलं पापस्य कर्मणः । अधर्मो हि कृतस्तीव्रः कथं स्यादफलश्चिरम् ॥"},
{"c": "7.50", "n": "59", "i": 35123, "v": "इति तान्प्रति भाषन्वै वैश्यापुत्रो महामतिः । अपायाच्छस्त्रमुत्सृज्य कोपदुःखसमन्वितः ॥"},
{"c": "7.50", "n": "60", "i": 35124, "v": "किमर्थमेतन्नाख्यातं त्वया कृष्ण रणे मम । अधक्ष्यं तानहं सर्वांस्तदा क्रूरान्महारथान् ॥"},
{"c": "7.50", "n": "61", "i": 35125, "v": "निगृह्य वासुदेवस्तं पुत्राधिभिरभिप्लुतम् । मैवमित्यब्रवीत्कृष्णस्तीव्रशोकसमन्वितम् ॥"},
{"c": "7.50", "n": "62", "i": 35126, "v": "सर्वेषामेष वै पन्थाः शूराणामनिवर्तिनाम् । क्षत्रियाणां विशेषेण येषां युद्धेन जीविका ॥"},
{"c": "7.50", "n": "63", "i": 35127, "v": "एषा वै युध्यमानानां शूराणामनिवर्तिनाम् । विहिता धर्मशास्त्रज्ञैर्गतिर्गतिमतां वर ॥"},
{"c": "7.50", "n": "64", "i": 35128, "v": "ध्रुवं युद्धे हि मरणं शूराणामनिवर्तिनाम् । गतः पुण्यकृतां लोकानभिमन्युर्न संशयः ॥"},
{"c": "7.50", "n": "65", "i": 35129, "v": "एतच्च सर्ववीराणां काङ्क्षितं भरतर्षभ । संग्रामेऽभिमुखा मृत्युं प्राप्नुयामेति मानद ॥"},
{"c": "7.50", "n": "66", "i": 35130, "v": "स च वीरान्रणे हत्वा राजपुत्रान्महाबलान् । वीरैराकाङ्क्षितं मृत्युं संप्राप्तोऽभिमुखो रणे ॥"},
{"c": "7.50", "n": "67", "i": 35131, "v": "मा शुचः पुरुषव्याघ्र पूर्वैरेष सनातनः । धर्मकृद्भिः कृतो धर्मः क्षत्रियाणां रणे क्षयः ॥"},
{"c": "7.50", "n": "68", "i": 35132, "v": "इमे ते भ्रातरः सर्वे दीना भरतसत्तम । त्वयि शोकसमाविष्टे नृपाश्च सुहृदस्तव ॥"},
{"c": "7.50", "n": "69", "i": 35133, "v": "एतांस्त्वं वचसा साम्ना समाश्वासय मानद । विदितं वेदितव्यं ते न शोकं कर्तुमर्हसि ॥"},
{"c": "7.50", "n": "70", "i": 35134, "v": "एवमाश्वासितः पार्थः कृष्णेनाद्भुतकर्मणा । ततोऽब्रवीत्तदा भ्रातॄन्सर्वान्पार्थः सगद्गदान् ॥"},
{"c": "7.50", "n": "71", "i": 35135, "v": "स दीर्घबाहुः पृथ्वंसो दीर्घराजीवलोचनः । अभिमन्युर्यथा वृत्तः श्रोतुमिच्छाम्यहं तथा ॥"},
{"c": "7.50", "n": "72", "i": 35136, "v": "सनागस्यन्दनहयान्द्रक्ष्यध्वं निहतान्मया । संग्रामे सानुबन्धांस्तान्मम पुत्रस्य वैरिणः ॥"},
{"c": "7.50", "n": "73", "i": 35137, "v": "कथं च वः कृतास्त्राणां सर्वेषां शस्त्रपाणिनाम् । सौभद्रो निधनं गच्छेद्वज्रिणापि समागतः ॥"},
{"c": "7.50", "n": "74", "i": 35138, "v": "यद्येवमहमज्ञास्यमशक्तान्रक्षणे मम । पुत्रस्य पाण्डुपाञ्चालान्मया गुप्तो भवेत्ततः ॥"},
{"c": "7.50", "n": "75", "i": 35139, "v": "कथं च वो रथस्थानां शरवर्षाणि मुञ्चताम् । नीतोऽभिमन्युर्निधनं कदर्थीकृत्य वः परैः ॥"},
{"c": "7.50", "n": "76", "i": 35140, "v": "अहो वः पौरुषं नास्ति न च वोऽस्ति पराक्रमः । यत्राभिमन्युः समरे पश्यतां वो निपातितः ॥"},
{"c": "7.50", "n": "77", "i": 35141, "v": "आत्मानमेव गर्हेयं यदहं वः सुदुर्बलान् । युष्मानाज्ञाय निर्यातो भीरूनकृतनिश्रमान् ॥"},
{"c": "7.50", "n": "78", "i": 35142, "v": "आहोस्विद्भूषणार्थाय वर्मशस्त्रायुधानि वः । वाचश्च वक्तुं संसत्सु मम पुत्रमरक्षताम् ॥"},
{"c": "7.50", "n": "79", "i": 35143, "v": "एवमुक्त्वा ततो वाक्यं तिष्ठंश्चापवरासिमान् । न स्माशक्यत बीभत्सुः केनचित्प्रसमीक्षितुम् ॥"},
{"c": "7.50", "n": "80", "i": 35144, "v": "तमन्तकमिव क्रुद्धं निःश्वसन्तं मुहुर्मुहुः । पुत्रशोकाभिसंतप्तमश्रुपूर्णमुखं तदा ॥"},
{"c": "7.50", "n": "81", "i": 35145, "v": "नाभिभाष्टुं शक्नुवन्ति द्रष्टुं वा सुहृदोऽर्जुनम् । अन्यत्र वासुदेवाद्वा ज्येष्टाद्वा पाण्डुनन्दनात् ॥"},
{"c": "7.50", "n": "82", "i": 35146, "v": "सर्वास्ववस्थासु हितावर्जुनस्य मनोनुगौ । बहुमानात्प्रियत्वाच्च तावेनं वक्तुमर्हतः ॥"},
{"c": "7.50", "n": "83", "i": 35147, "v": "ततस्तं पुत्रशोकेन भृशं पीडितमानसम् । राजीवलोचनं क्रुद्धं राजा वचनमब्रवीत् ॥"},
{"c": "7.51", "t": "युधिष्ठिर उवाच ।"},
{"c": "7.51", "n": "1", "i": 35148, "v": "त्वयि याते महाबाहो संशप्तकबलं प्रति । प्रयत्नमकरोत्तीव्रमाचार्यो ग्रहणे मम ॥"},
{"c": "7.51", "n": "2", "i": 35149, "v": "व्यूढानीकं वयं द्रोणं वरयामः स्म सर्वशः । प्रतिव्यूह्य रथानीकं यतमानं तथा रणे ॥"},
{"c": "7.51", "n": "3", "i": 35150, "v": "स वार्यमाणो रथिभी रक्षितेन मया तथा । अस्मानपि जघानाशु पीडयन्निशितैः शरैः ॥"},
{"c": "7.51", "n": "4", "i": 35151, "v": "ते पीड्यमाना द्रोणेन द्रोणानीकं न शक्नुमः । प्रतिवीक्षितुमप्याजौ भेत्तुं तत्कुत एव तु ॥"},
{"c": "7.51", "n": "5", "i": 35152, "v": "वयं त्वप्रतिमं वीर्ये सर्वे सौभद्रमात्मजम् । उक्तवन्तः स्म ते तात भिन्ध्यनीकमिति प्रभो ॥"},
{"c": "7.51", "n": "6", "i": 35153, "v": "स तथा चोदितोऽस्माभिः सदश्व इव वीर्यवान् । असह्यमपि तं भारं वोढुमेवोपचक्रमे ॥"},
{"c": "7.51", "n": "7", "i": 35154, "v": "स तवास्त्रोपदेशेन वीर्येण च समन्वितः । प्राविशत्तद्बलं बालः सुपर्ण इव सागरम् ॥"},
{"c": "7.51", "n": "8", "i": 35155, "v": "तेऽनुयाता वयं वीरं सात्वतीपुत्रमाहवे । प्रवेष्टुकामास्तेनैव येन स प्राविशच्चमूम् ॥"},
{"c": "7.51", "n": "9", "i": 35156, "v": "ततः सैन्धवको राजा क्षुद्रस्तात जयद्रथः । वरदानेन रुद्रस्य सर्वान्नः समवारयत् ॥"},
{"c": "7.51", "n": "10", "i": 35157, "v": "ततो द्रोणः कृपः कर्णो द्रौणिश्च स बृहद्बलः । कृतवर्मा च सौभद्रं षड्रथाः पर्यवारयन् ॥"},
{"c": "7.51", "n": "11", "i": 35158, "v": "परिवार्य तु तैः सर्वैर्युधि बालो महारथैः । यतमानः परं शक्त्या बहुभिर्विरथीकृतः ॥"},
{"c": "7.51", "n": "12", "i": 35159, "v": "ततो दौःशासनिः क्षिप्रं तथा तैर्विरथीकृतम् । संशयं परमं प्राप्य दिष्टान्तेनाभ्ययोजयत् ॥"},
{"c": "7.51", "n": "13", "i": 35160, "v": "स तु हत्वा सहस्राणि द्विपाश्वरथसादिनाम् । राजपुत्रशतं चाग्र्यं वीरांश्चालक्षितान्बहून् ॥"},
{"c": "7.51", "n": "14", "i": 35161, "v": "बृहद्बलं च राजानं स्वर्गेणाजौ प्रयोज्य ह । ततः परमधर्मात्मा दिष्टान्तमुपजग्मिवान् ॥"},
{"c": "7.51", "n": "15", "i": 35162, "v": "एतावदेव निर्वृत्तमस्माकं शोकवर्धनम् । स चैवं पुरुषव्याघ्रः स्वर्गलोकमवाप्तवान् ॥"},
{"c": "7.51", "t": "संजय उवाच ।"},
{"c": "7.51", "n": "16", "i": 35163, "v": "ततोऽर्जुनो वचः श्रुत्वा धर्मराजेन भाषितम् । हा पुत्र इति निःश्वस्य व्यथितो न्यपतद्भुवि ॥"},
{"c": "7.51", "n": "17", "i": 35164, "v": "विषण्णवदनाः सर्वे परिगृह्य धनंजयम् । नेत्रैरनिमिषैर्दीनाः प्रत्यवेक्षन्परस्परम् ॥"},
{"c": "7.51", "n": "18", "i": 35165, "v": "प्रतिलभ्य ततः संज्ञां वासविः क्रोधमूर्छितः । कम्पमानो ज्वरेणेव निःश्वसंश्च मुहुर्मुहुः ॥"},
{"c": "7.51", "n": "19", "i": 35166, "v": "पाणिं पाणौ विनिष्पिष्य श्वसमानोऽश्रुनेत्रवान् । उन्मत्त इव विप्रेक्षन्निदं वचनमब्रवीत् ॥"},
{"c": "7.51", "n": "20", "i": 35167, "v": "सत्यं वः प्रतिजानामि श्वोऽस्मि हन्ता जयद्रथम् । न चेद्वधभयाद्भीतो धार्तराष्ट्रान्प्रहास्यति ॥"},
{"c": "7.51", "n": "21", "i": 35168, "v": "न चास्माञ्शरणं गच्छेत्कृष्णं वा पुरुषोत्तमम् । भवन्तं वा महाराज श्वोऽस्मि हन्ता जयद्रथम् ॥"},
{"c": "7.51", "n": "22", "i": 35169, "v": "धार्तराष्ट्रप्रियकरं मयि विस्मृतसौहृदम् । पापं बालवधे हेतुं श्वोऽस्मि हन्ता जयद्रथम् ॥"},
{"c": "7.51", "n": "23", "i": 35170, "v": "रक्षमाणाश्च तं संख्ये ये मां योत्स्यन्ति केचन । अपि द्रोणकृपौ वीरौ छादयिष्यामि ताञ्शरैः ॥"},
{"c": "7.51", "n": "24", "i": 35171, "v": "यद्येतदेवं संग्रामे न कुर्यां पुरुषर्षभाः । मा स्म पुण्यकृतां लोकान्प्राप्नुयां शूरसंमतान् ॥"},
{"c": "7.51", "n": "25", "i": 35172, "v": "ये लोका मातृहन्तॄणां ये चापि पितृघातिनाम् । गुरुदारगामिनां ये च पिशुनानां च ये तथा ॥"},
{"c": "7.51", "n": "26", "i": 35173, "v": "साधूनसूयतां ये च ये चापि परिवादिनाम् । ये च निक्षेपहर्तॄणां ये च विश्वासघातिनाम् ॥"},
{"c": "7.51", "n": "27", "i": 35174, "v": "भुक्तपूर्वां स्त्रियं ये च निन्दतामघशंसिनाम् । ब्रह्मघ्नानां च ये लोका ये च गोघातिनामपि ॥"},
{"c": "7.51", "n": "28", "i": 35175, "v": "पायसं वा यवान्नं वा शाकं कृसरमेव वा । संयावापूपमांसानि ये च लोका वृथाश्नताम् । तानह्नैवाधिगच्छेयं न चेद्धन्यां जयद्रथम् ॥"},
{"c": "7.51", "n": "29", "i": 35176, "v": "वेदाध्यायिनमत्यर्थं संशितं वा द्विजोत्तमम् । अवमन्यमानो यान्याति वृद्धान्साधूंस्तथा गुरून् ॥"},
{"c": "7.51", "n": "30", "i": 35177, "v": "स्पृशतां ब्राह्मणं गां च पादेनाग्निं च यां लभेत् । याप्सु श्लेष्म पुरीषं वा मूत्रं वा मुञ्चतां गतिः । तां गच्छेयं गतिं घोरां न चेद्धन्यां जयद्रथम् ॥"},
{"c": "7.51", "n": "31", "i": 35178, "v": "नग्नस्य स्नायमानस्य या च वन्ध्यातिथेर्गतिः । उत्कोचिनां मृषोक्तीनां वञ्चकानां च या गतिः । आत्मापहारिणां या च या च मिथ्याभिशंसिनाम् ॥"},
{"c": "7.51", "n": "32", "i": 35179, "v": "भृत्यैः संदृश्यमानानां पुत्रदाराश्रितैस्तथा । असंविभज्य क्षुद्राणां या गतिर्मृष्टमश्नताम् । तां गच्छेयं गतिं घोरां न चेद्धन्यां जयद्रथम् ॥"},
{"c": "7.51", "n": "33", "i": 35180, "v": "संश्रितं वापि यस्त्यक्त्वा साधुं तद्वचने रतम् । न बिभर्ति नृशंसात्मा निन्दते चोपकारिणम् ॥"},
{"c": "7.51", "n": "34", "i": 35181, "v": "अर्हते प्रातिवेश्याय श्राद्धं यो न ददाति च । अनर्हते च यो दद्याद्वृषलीपत्युरेव च ॥"},
{"c": "7.51", "n": "35", "i": 35182, "v": "मद्यपो भिन्नमर्यादः कृतघ्नो भ्रातृनिन्दकः । तेषां गतिमियां क्षिप्रं न चेद्धन्यां जयद्रथम् ॥"},
{"c": "7.51", "n": "36", "i": 35183, "v": "धर्मादपेता ये चान्ये मया नात्रानुकीर्तिताः । ये चानुकीर्तिताः क्षिप्रं तेषां गतिमवाप्नुयाम् । यदि व्युष्टामिमां रात्रिं श्वो न हन्यां जयद्रथम् ॥"},
{"c": "7.51", "n": "37", "i": 35184, "v": "इमां चाप्यपरां भूयः प्रतिज्ञां मे निबोधत । यद्यस्मिन्नहते पापे सूर्योऽस्तमुपयास्यति । इहैव संप्रवेष्टाहं ज्वलितं जातवेदसम् ॥"},
{"c": "7.51", "n": "38", "i": 35185, "v": "असुरसुरमनुष्याः पक्षिणो वोरगा वा; पितृरजनिचरा वा ब्रह्मदेवर्षयो वा । चरमचरमपीदं यत्परं चापि तस्मा;त्तदपि मम रिपुं तं रक्षितुं नैव शक्ताः ॥"},
{"c": "7.51", "n": "39", "i": 35186, "v": "यदि विशति रसातलं तदग्र्यं; वियदपि देवपुरं दितेः पुरं वा । तदपि शरशतैरहं प्रभाते; भृशमभिपत्य रिपोः शिरोऽभिहर्ता ॥"},
{"c": "7.51", "n": "40", "i": 35187, "v": "एवमुक्त्वा विचिक्षेप गाण्डीवं सव्यदक्षिणम् । तस्य शब्दमतिक्रम्य धनुःशब्दोऽस्पृशद्दिवम् ॥"},
{"c": "7.51", "n": "41", "i": 35188, "v": "अर्जुनेन प्रतिज्ञाते पाञ्चजन्यं जनार्दनः । प्रदध्मौ तत्र संक्रुद्धो देवदत्तं धनंजयः ॥"},
{"c": "7.51", "n": "42", "i": 35189, "v": "स पाञ्चजन्योऽच्युतवक्त्रवायुना; भृशं सुपूर्णोदरनिःसृतध्वनिः । जगत्सपातालवियद्दिगीश्वरं; प्रकम्पयामास युगात्यये यथा ॥"},
{"c": "7.51", "n": "43", "i": 35190, "v": "ततो वादित्रघोषाश्च प्रादुरासन्समन्ततः । सिंहनादाश्च पाण्डूनां प्रतिज्ञाते महात्मना ॥"},
{"c": "7.52", "t": "संजय उवाच ।"},
{"c": "7.52", "n": "1", "i": 35191, "v": "श्रुत्वा तु तं महाशब्दं पाण्डूनां पुत्रगृद्धिनाम् । चारैः प्रवेदिते तत्र समुत्थाय जयद्रथः ॥"},
{"c": "7.52", "n": "2", "i": 35192, "v": "शोकसंमूढहृदयो दुःखेनाभिहतो भृशम् । मज्जमान इवागाधे विपुले शोकसागरे ॥"},
{"c": "7.52", "n": "3", "i": 35193, "v": "जगाम समितिं राज्ञां सैन्धवो विमृशन्बहु । स तेषां नरदेवानां सकाशे परिदेवयन् ॥"},
{"c": "7.52", "n": "4", "i": 35194, "v": "अभिमन्योः पितुर्भीतः सव्रीडो वाक्यमब्रवीत् । योऽसौ पाण्डोः किल क्षेत्रे जातः शक्रेण कामिना ॥"},
{"c": "7.52", "n": "5", "i": 35195, "v": "स निनीषति दुर्बुद्धिर्मां किलैकं यमक्षयम् । तत्स्वस्ति वोऽस्तु यास्यामि स्वगृहं जीवितेप्सया ॥"},
{"c": "7.52", "n": "6", "i": 35196, "v": "अथ वा स्थ प्रतिबलास्त्रातुं मां क्षत्रियर्षभाः । पार्थेन प्रार्थितं वीरास्ते ददन्तु ममाभयम् ॥"},
{"c": "7.52", "n": "7", "i": 35197, "v": "द्रोणदुर्योधनकृपाः कर्णमद्रेशबाह्लिकाः । दुःशासनादयः शक्तास्त्रातुमप्यन्तकार्दितम् ॥"},
{"c": "7.52", "n": "8", "i": 35198, "v": "किमङ्ग पुनरेकेन फल्गुनेन जिघांसता । न त्रायेयुर्भवन्तो मां समस्ताः पतयः क्षितेः ॥"},
{"c": "7.52", "n": "9", "i": 35199, "v": "प्रहर्षं पाण्डवेयानां श्रुत्वा मम महद्भयम् । सीदन्तीव च मेऽङ्गानि मुमूर्षोरिव पार्थिवाः ॥"},
{"c": "7.52", "n": "10", "i": 35200, "v": "वधो नूनं प्रतिज्ञातो मम गाण्डीवधन्वना । तथा हि हृष्टाः क्रोशन्ति शोककालेऽपि पाण्डवाः ॥"},
{"c": "7.52", "n": "11", "i": 35201, "v": "न देवा न च गन्धर्वा नासुरोरगराक्षसाः । उत्सहन्तेऽन्यथा कर्तुं कुत एव नराधिपाः ॥"},
{"c": "7.52", "n": "12", "i": 35202, "v": "तस्मान्मामनुजानीत भद्रं वोऽस्तु नरर्षभाः । अदर्शनं गमिष्यामि न मां द्रक्ष्यन्ति पाण्डवाः ॥"},
{"c": "7.52", "n": "13", "i": 35203, "v": "एवं विलपमानं तं भयाद्व्याकुलचेतसम् । आत्मकार्यगरीयस्त्वाद्राजा दुर्योधनोऽब्रवीत् ॥"},
{"c": "7.52", "n": "14", "i": 35204, "v": "न भेतव्यं नरव्याघ्र को हि त्वा पुरुषर्षभ । मध्ये क्षत्रियवीराणां तिष्ठन्तं प्रार्थयेद्युधि ॥"},
{"c": "7.52", "n": "15", "i": 35205, "v": "अहं वैकर्तनः कर्णश्चित्रसेनो विविंशतिः । भूरिश्रवाः शलः शल्यो वृषसेनो दुरासदः ॥"},
{"c": "7.52", "n": "16", "i": 35206, "v": "पुरुमित्रो जयो भोजः काम्बोजश्च सुदक्षिणः । सत्यव्रतो महाबाहुर्विकर्णो दुर्मुखः सहः ॥"},
{"c": "7.52", "n": "17", "i": 35207, "v": "दुःशासनः सुबाहुश्च कलिङ्गश्चाप्युदायुधः । विन्दानुविन्दावावन्त्यौ द्रोणो द्रौणिः ससौबलः ॥"},
{"c": "7.52", "n": "18", "i": 35208, "v": "त्वं चापि रथिनां श्रेष्ठः स्वयं शूरोऽमितद्युतिः । स कथं पाण्डवेयेभ्यो भयं पश्यसि सैन्धव ॥"},
{"c": "7.52", "n": "19", "i": 35209, "v": "अक्षौहिण्यो दशैका च मदीयास्तव रक्षणे । यत्ता योत्स्यन्ति मा भैस्त्वं सैन्धव व्येतु ते भयम् ॥"},
{"c": "7.52", "n": "20", "i": 35210, "v": "एवमाश्वासितो राजन्पुत्रेण तव सैन्धवः । दुर्योधनेन सहितो द्रोणं रात्रावुपागमत् ॥"},
{"c": "7.52", "n": "21", "i": 35211, "v": "उपसंग्रहणं कृत्वा द्रोणाय स विशां पते । उपोपविश्य प्रणतः पर्यपृच्छदिदं तदा ॥"},
{"c": "7.52", "n": "22", "i": 35212, "v": "निमित्ते दूरपातित्वे लघुत्वे दृढवेधने । मम ब्रवीतु भगवान्विशेषं फल्गुनस्य च ॥"},
{"c": "7.52", "n": "23", "i": 35213, "v": "विद्याविशेषमिच्छामि ज्ञातुमाचार्य तत्त्वतः । ममार्जुनस्य च विभो यथातत्त्वं प्रचक्ष्व मे ॥"},
{"c": "7.52", "t": "द्रोण उवाच ।"},
{"c": "7.52", "n": "24", "i": 35214, "v": "सममाचार्यकं तात तव चैवार्जुनस्य च । योगाद्दुःखोचितत्वाच्च तस्मात्त्वत्तोऽधिकोऽर्जुनः ॥"},
{"c": "7.52", "n": "25", "i": 35215, "v": "न तु ते युधि संत्रासः कार्यः पार्थात्कथंचन । अहं हि रक्षिता तात भयात्त्वां नात्र संशयः ॥"},
{"c": "7.52", "n": "26", "i": 35216, "v": "न हि मद्बाहुगुप्तस्य प्रभवन्त्यमरा अपि । व्यूहिष्यामि च तं व्यूहं यं पार्थो न तरिष्यति ॥"},
{"c": "7.52", "n": "27", "i": 35217, "v": "तस्माद्युध्यस्व मा भैस्त्वं स्वधर्ममनुपालय । पितृपैतामहं मार्गमनुयाहि नराधिप ॥"},
{"c": "7.52", "n": "28", "i": 35218, "v": "अधीत्य विधिवद्वेदानग्नयः सुहुतास्त्वया । इष्टं च बहुभिर्यज्ञैर्न ते मृत्युभयाद्भयम् ॥"},
{"c": "7.52", "n": "29", "i": 35219, "v": "दुर्लभं मानुषैर्मन्दैर्महाभाग्यमवाप्य तु । भुजवीर्यार्जिताँल्लोकान्दिव्यान्प्राप्स्यस्यनुत्तमान् ॥"},
{"c": "7.52", "n": "30", "i": 35220, "v": "कुरवः पाण्डवाश्चैव वृष्णयोऽन्ये च मानवाः । अहं च सह पुत्रेण अध्रुवा इति चिन्त्यताम् ॥"},
{"c": "7.52", "n": "31", "i": 35221, "v": "पर्यायेण वयं सर्वे कालेन बलिना हताः । परलोकं गमिष्यामः स्वैः स्वैः कर्मभिरन्विताः ॥"},
{"c": "7.52", "n": "32", "i": 35222, "v": "तपस्तप्त्वा तु याँल्लोकान्प्राप्नुवन्ति तपस्विनः । क्षत्रधर्माश्रिताः शूराः क्षत्रियाः प्राप्नुवन्ति तान् ॥"},
{"c": "7.52", "t": "संजय उवाच ।"},
{"c": "7.52", "n": "33", "i": 35223, "v": "एवमाश्वासितो राजन्भारद्वाजेन सैन्धवः । अपानुदद्भयं पार्थाद्युद्धाय च मनो दधे ॥"},
{"c": "7.53", "t": "संजय उवाच ।"},
{"c": "7.53", "n": "1", "i": 35224, "v": "प्रतिज्ञाते तु पार्थेन सिन्धुराजवधे तदा । वासुदेवो महाबाहुर्धनंजयमभाषत ॥"},
{"c": "7.53", "n": "2", "i": 35225, "v": "भ्रातॄणां मतमाज्ञाय त्वया वाचा प्रतिश्रुतम् । सैन्धवं श्वोऽस्मि हन्तेति तत्साहसतमं कृतम् ॥"},
{"c": "7.53", "n": "3", "i": 35226, "v": "असंमन्त्र्य मया सार्धमतिभारोऽयमुद्यतः । कथं नु सर्वलोकस्य नावहास्या भवेमहि ॥"},
{"c": "7.53", "n": "4", "i": 35227, "v": "धार्तराष्ट्रस्य शिबिरे मया प्रणिहिताश्चराः । त इमे शीघ्रमागम्य प्रवृत्तिं वेदयन्ति नः ॥"},
{"c": "7.53", "n": "5", "i": 35228, "v": "त्वया वै संप्रतिज्ञाते सिन्धुराजवधे तदा । सिंहनादः सवादित्रः सुमहानिह तैः श्रुतः ॥"},
{"c": "7.53", "n": "6", "i": 35229, "v": "तेन शब्देन वित्रस्ता धार्तराष्ट्राः ससैन्धवाः । नाकस्मात्सिंहनादोऽयमिति मत्वा व्यवस्थिताः ॥"},
{"c": "7.53", "n": "7", "i": 35230, "v": "सुमहाञ्शब्दसंपातः कौरवाणां महाभुज । आसीन्नागाश्वपत्तीनां रथघोषश्च भैरवः ॥"},
{"c": "7.53", "n": "8", "i": 35231, "v": "अभिमन्युवधं श्रुत्वा ध्रुवमार्तो धनंजयः । रात्रौ निर्यास्यति क्रोधादिति मत्वा व्यवस्थिताः ॥"},
{"c": "7.53", "n": "9", "i": 35232, "v": "तैर्यतद्भिरियं सत्या श्रुता सत्यवतस्तव । प्रतिज्ञा सिन्धुराजस्य वधे राजीवलोचन ॥"},
{"c": "7.53", "n": "10", "i": 35233, "v": "ततो विमनसः सर्वे त्रस्ताः क्षुद्रमृगा इव । आसन्सुयोधनामात्याः स च राजा जयद्रथः ॥"},
{"c": "7.53", "n": "11", "i": 35234, "v": "अथोत्थाय सहामात्यैर्दीनः शिबिरमात्मनः । आयात्सौवीरसिन्धूनामीश्वरो भृशदुःखितः ॥"},
{"c": "7.53", "n": "12", "i": 35235, "v": "स मन्त्रकाले संमन्त्र्य सर्वा नैःश्रेयसीः क्रियाः । सुयोधनमिदं वाक्यमब्रवीद्राजसंसदि ॥"},
{"c": "7.53", "n": "13", "i": 35236, "v": "मामसौ पुत्रहन्तेति श्वोऽभियाता धनंजयः । प्रतिज्ञातो हि सेनाया मध्ये तेन वधो मम ॥"},
{"c": "7.53", "n": "14", "i": 35237, "v": "तां न देवा न गन्धर्वा नासुरोरगराक्षसाः । उत्सहन्तेऽन्यथा कर्तुं प्रतिज्ञां सव्यसाचिनः ॥"},
{"c": "7.53", "n": "15", "i": 35238, "v": "ते मां रक्षत संग्रामे मा वो मूर्ध्नि धनंजयः । पदं कृत्वाप्नुयाल्लक्ष्यं तस्मादत्र विधीयताम् ॥"},
{"c": "7.53", "n": "16", "i": 35239, "v": "अथ रक्षा न मे संख्ये क्रियते कुरुनन्दन । अनुजानीहि मां राजन्गमिष्यामि गृहान्प्रति ॥"},
{"c": "7.53", "n": "17", "i": 35240, "v": "एवमुक्तस्त्ववाक्शीर्षो विमनाः स सुयोधनः । श्रुत्वाभिशप्तवन्तं त्वां ध्यानमेवान्वपद्यत ॥"},
{"c": "7.53", "n": "18", "i": 35241, "v": "तमार्तमभिसंप्रेक्ष्य राजा किल स सैन्धवः । मृदु चात्महितं चैव सापेक्षमिदमुक्तवान् ॥"},
{"c": "7.53", "n": "19", "i": 35242, "v": "नाहं पश्यामि भवतां तथावीर्यं धनुर्धरम् । योऽर्जुनस्यास्त्रमस्त्रेण प्रतिहन्यान्महाहवे ॥"},
{"c": "7.53", "n": "20", "i": 35243, "v": "वासुदेवसहायस्य गाण्डीवं धुन्वतो धनुः । कोऽर्जुनस्याग्रतस्तिष्ठेत्साक्षादपि शतक्रतुः ॥"},
{"c": "7.53", "n": "21", "i": 35244, "v": "महेश्वरोऽपि पार्थेन श्रूयते योधितः पुरा । पदातिना महातेजा गिरौ हिमवति प्रभुः ॥"},
{"c": "7.53", "n": "22", "i": 35245, "v": "दानवानां सहस्राणि हिरण्यपुरवासिनाम् । जघानैकरथेनैव देवराजप्रचोदितः ॥"},
{"c": "7.53", "n": "23", "i": 35246, "v": "समायुक्तो हि कौन्तेयो वासुदेवेन धीमता । सामरानपि लोकांस्त्रीन्निहन्यादिति मे मतिः ॥"},
{"c": "7.53", "n": "24", "i": 35247, "v": "सोऽहमिच्छाम्यनुज्ञातुं रक्षितुं वा महात्मना । द्रोणेन सहपुत्रेण वीरेण यदि मन्यसे ॥"},
{"c": "7.53", "n": "25", "i": 35248, "v": "स राज्ञा स्वयमाचार्यो भृशमाक्रन्दितोऽर्जुन । संविधानं च विहितं रथाश्च किल सज्जिताः ॥"},
{"c": "7.53", "n": "26", "i": 35249, "v": "कर्णो भूरिश्रवा द्रौणिर्वृषसेनश्च दुर्जयः । कृपश्च मद्रराजश्च षडेतेऽस्य पुरोगमाः ॥"},
{"c": "7.53", "n": "27", "i": 35250, "v": "शकटः पद्मपश्चार्धो व्यूहो द्रोणेन कल्पितः । पद्मकर्णिकमध्यस्थः सूचीपाशे जयद्रथः । स्थास्यते रक्षितो वीरैः सिन्धुराड्युद्धदुर्मदैः ॥"},
{"c": "7.53", "n": "28", "i": 35251, "v": "धनुष्यस्त्रे च वीर्ये च प्राणे चैव तथोरसि । अविषह्यतमा ह्येते निश्चिताः पार्थ षड्रथाः । एतानजित्वा सगणान्नैव प्राप्यो जयद्रथः ॥"},
{"c": "7.53", "n": "29", "i": 35252, "v": "तेषामेकैकशो वीर्यं षण्णां त्वमनुचिन्तय । सहिता हि नरव्याघ्रा न शक्या जेतुमञ्जसा ॥"},
{"c": "7.53", "n": "30", "i": 35253, "v": "भूयश्च चिन्तयिष्यामि नीतिमात्महिताय वै । मन्त्रज्ञैः सचिवैः सार्धं सुहृद्भिः कार्यसिद्धये ॥"},
{"c": "7.53", "t": "अर्जुन उवाच ।"},
{"c": "7.53", "n": "31", "i": 35254, "v": "षड्रथान्धार्तराष्ट्रस्य मन्यसे यान्बलाधिकान् । तेषां वीर्यं ममार्धेन न तुल्यमिति लक्षये ॥"},
{"c": "7.53", "n": "32", "i": 35255, "v": "अस्त्रमस्त्रेण सर्वेषामेतेषां मधुसूदन । मया द्रक्ष्यसि निर्भिन्नं जयद्रथवधैषिणा ॥"},
{"c": "7.53", "n": "33", "i": 35256, "v": "द्रोणस्य मिषतः सोऽहं सगणस्य विलप्यतः । मूर्धानं सिन्धुराजस्य पातयिष्यामि भूतले ॥"},
{"c": "7.53", "n": "34", "i": 35257, "v": "यदि साध्याश्च रुद्राश्च वसवश्च सहाश्विनः । मरुतश्च सहेन्द्रेण विश्वेदेवास्तथासुराः ॥"},
{"c": "7.53", "n": "35", "i": 35258, "v": "पितरः सहगन्धर्वाः सुपर्णाः सागराद्रयः । द्यौर्वियत्पृथिवी चेयं दिशश्च सदिगीश्वराः ॥"},
{"c": "7.53", "n": "36", "i": 35259, "v": "ग्राम्यारण्यानि भूतानि स्थावराणि चराणि च । त्रातारः सिन्धुराजस्य भवन्ति मधुसूदन ॥"},
{"c": "7.53", "n": "37", "i": 35260, "v": "तथापि बाणैर्निहतं श्वो द्रष्टासि रणे मया । सत्येन ते शपे कृष्ण तथैवायुधमालभे ॥"},
{"c": "7.53", "n": "38", "i": 35261, "v": "यश्च गोप्ता महेष्वासस्तस्य पापस्य दुर्मतेः । तमेव प्रथमं द्रोणमभियास्यामि केशव ॥"},
{"c": "7.53", "n": "39", "i": 35262, "v": "तस्मिन्द्यूतमिदं बद्धं मन्यते स्म सुयोधनः । तस्मात्तस्यैव सेनाग्रं भित्त्वा यास्यामि सैन्धवम् ॥"},
{"c": "7.53", "n": "40", "i": 35263, "v": "द्रष्टासि श्वो महेष्वासान्नाराचैस्तिग्मतेजनैः । शृङ्गाणीव गिरेर्वज्रैर्दार्यमाणान्मया युधि ॥"},
{"c": "7.53", "n": "41", "i": 35264, "v": "नरनागाश्वदेहेभ्यो विस्रविष्यति शोणितम् । पतद्भ्यः पतितेभ्यश्च विभिन्नेभ्यः शितैः शरैः ॥"},
{"c": "7.53", "n": "42", "i": 35265, "v": "गाण्डीवप्रेषिता बाणा मनोनिलसमा जवे । नृनागाश्वान्विदेहासून्कर्तारश्च सहस्रशः ॥"},
{"c": "7.53", "n": "43", "i": 35266, "v": "यमात्कुबेराद्वरुणाद्रुद्रादिन्द्राच्च यन्मया । उपात्तमस्त्रं घोरं वै तद्द्रष्टारो नरा युधि ॥"},
{"c": "7.53", "n": "44", "i": 35267, "v": "ब्राह्मेणास्त्रेण चास्त्राणि हन्यमानानि संयुगे । मया द्रष्टासि सर्वेषां सैन्धवस्याभिरक्षिणाम् ॥"},
{"c": "7.53", "n": "45", "i": 35268, "v": "शरवेगसमुत्कृत्तै राज्ञां केशव मूर्धभिः । आस्तीर्यमाणां पृथिवीं द्रष्टासि श्वो मया युधि ॥"},
{"c": "7.53", "n": "46", "i": 35269, "v": "क्रव्यादांस्तर्पयिष्यामि द्रावयिष्यामि शात्रवान् । सुहृदो नन्दयिष्यामि पातयिष्यामि सैन्धवम् ॥"},
{"c": "7.53", "n": "47", "i": 35270, "v": "बह्वागस्कृत्कुसंबन्धी पापदेशसमुद्भवः । मया सैन्धवको राजा हतः स्वाञ्शोचयिष्यति ॥"},
{"c": "7.53", "n": "48", "i": 35271, "v": "सर्वक्षीरान्नभोक्तारः पापाचारा रणाजिरे । मया सराजका बाणैर्नुन्ना नंक्ष्यन्ति सैन्धवाः ॥"},
{"c": "7.53", "n": "49", "i": 35272, "v": "तथा प्रभाते कर्तास्मि यथा कृष्ण सुयोधनः । नान्यं धनुर्धरं लोके मंस्यते मत्समं युधि ॥"},
{"c": "7.53", "n": "50", "i": 35273, "v": "गाण्डीवं च धनुर्दिव्यं योद्धा चाहं नरर्षभ । त्वं च यन्ता हृषीकेश किं नु स्यादजितं मया ॥"},
{"c": "7.53", "n": "51", "i": 35274, "v": "यथा हि लक्ष्म चन्द्रे वै समुद्रे च यथा जलम् । एवमेतां प्रतिज्ञां मे सत्यां विद्धि जनार्दन ॥"},
{"c": "7.53", "n": "52", "i": 35275, "v": "मावमंस्था ममास्त्राणि मावमंस्था धनुर्दृढम् । मावमंस्था बलं बाह्वोर्मावमंस्था धनंजयम् ॥"},
{"c": "7.53", "n": "53", "i": 35276, "v": "यथा हि यात्वा संग्रामे न जीये विजयामि च । तेन सत्येन संग्रामे हतं विद्धि जयद्रथम् ॥"},
{"c": "7.53", "n": "54", "i": 35277, "v": "ध्रुवं वै ब्राह्मणे सत्यं ध्रुवा साधुषु संनतिः । श्रीर्ध्रुवा चापि दक्षेषु ध्रुवो नारायणे जयः ॥"},
{"c": "7.53", "t": "संजय उवाच ।"},
{"c": "7.53", "n": "55", "i": 35278, "v": "एवमुक्त्वा हृषीकेशं स्वयमात्मानमात्मना । संदिदेशार्जुनो नर्दन्वासविः केशवं प्रभुम् ॥"},
{"c": "7.53", "n": "56", "i": 35279, "v": "यथा प्रभातां रजनीं कल्पितः स्याद्रथो मम । तथा कार्यं त्वया कृष्ण कार्यं हि महदुद्यतम् ॥"},
{"c": "7.54", "t": "संजय उवाच ।"},
{"c": "7.54", "n": "1", "i": 35280, "v": "तां निशां दुःखशोकार्तौ श्वसन्ताविव चोरगौ । निद्रां नैवोपलेभाते वासुदेवधनंजयौ ॥"},
{"c": "7.54", "n": "2", "i": 35281, "v": "नरनारायणौ क्रुद्धौ ज्ञात्वा देवाः सवासवाः । व्यथिताश्चिन्तयामासुः किं स्विदेतद्भविष्यति ॥"},
{"c": "7.54", "n": "3", "i": 35282, "v": "ववुश्च दारुणा वाता रूक्षा घोराभिशंसिनः । सकबन्धस्तथादित्ये परिघः समदृश्यत ॥"},
{"c": "7.54", "n": "4", "i": 35283, "v": "शुष्काशन्यश्च निष्पेतुः सनिर्घाताः सविद्युतः । चचाल चापि पृथिवी सशैलवनकानना ॥"},
{"c": "7.54", "n": "5", "i": 35284, "v": "चुक्षुभुश्च महाराज सागरा मकरालयाः । प्रतिस्रोतः प्रवृत्ताश्च तथा गन्तुं समुद्रगाः ॥"},
{"c": "7.54", "n": "6", "i": 35285, "v": "रथाश्वनरनागानां प्रवृत्तमधरोत्तरम् । क्रव्यादानां प्रमोदार्थं यमराष्ट्रविवृद्धये ॥"},
{"c": "7.54", "n": "7", "i": 35286, "v": "वाहनानि शकृन्मूत्रे मुमुचू रुरुदुश्च ह । तान्दृष्ट्वा दारुणान्सर्वानुत्पाताँल्लोमहर्षणान् ॥"},
{"c": "7.54", "n": "8", "i": 35287, "v": "सर्वे ते व्यथिताः सैन्यास्त्वदीया भरतर्षभ । श्रुत्वा महाबलस्योग्रां प्रतिज्ञां सव्यसाचिनः ॥"},
{"c": "7.54", "n": "9", "i": 35288, "v": "अथ कृष्णं महाबाहुरब्रवीत्पाकशासनिः । आश्वासय सुभद्रां त्वं भगिनीं स्नुषया सह ॥"},
{"c": "7.54", "n": "10", "i": 35289, "v": "स्नुषा श्वश्र्वानघायस्ते विशोके कुरु माधव । साम्ना सत्येन युक्तेन वचसाश्वासय प्रभो ॥"},
{"c": "7.54", "n": "11", "i": 35290, "v": "ततोऽर्जुनगृहं गत्वा वासुदेवः सुदुर्मनाः । भगिनीं पुत्रशोकार्तामाश्वासयत दुःखिताम् ॥"},
{"c": "7.54", "n": "12", "i": 35291, "v": "मा शोकं कुरु वार्ष्णेयि कुमारं प्रति सस्नुषा । सर्वेषां प्राणिनां भीरु निष्ठैषा कालनिर्मिता ॥"},
{"c": "7.54", "n": "13", "i": 35292, "v": "कुले जतस्य वीरस्य क्षत्रियस्य विशेषतः । सदृशं मरणं ह्येतत्तव पुत्रस्य मा शुचः ॥"},
{"c": "7.54", "n": "14", "i": 35293, "v": "दिष्ट्या महारथो वीरः पितुस्तुल्यपराक्रमः । क्षात्रेण विधिना प्राप्तो वीराभिलषितां गतिम् ॥"},
{"c": "7.54", "n": "15", "i": 35294, "v": "जित्वा सुबहुशः शत्रून्प्रेषयित्वा च मृत्यवे । गतः पुण्यकृतां लोकान्सर्वकामदुहोऽक्षयान् ॥"},
{"c": "7.54", "n": "16", "i": 35295, "v": "तपसा ब्रह्मचर्येण श्रुतेन प्रज्ञयापि च । सन्तो यां गतिमिच्छन्ति प्राप्तस्तां तव पुत्रकः ॥"},
{"c": "7.54", "n": "17", "i": 35296, "v": "वीरसूर्वीरपत्नी त्वं वीरश्वशुरबान्धवा । मा शुचस्तनयं भद्रे गतः स परमां गतिम् ॥"},
{"c": "7.54", "n": "18", "i": 35297, "v": "प्राप्स्यते चाप्यसौ क्षुद्रः सैन्धवो बालघातकः । अस्यावलेपस्य फलं ससुहृद्गणबान्धवः ॥"},
{"c": "7.54", "n": "19", "i": 35298, "v": "व्युष्टायां तु वरारोहे रजन्यां पापकर्मकृत् । न हि मोक्ष्यति पार्थात्स प्रविष्टोऽप्यमरावतीम् ॥"},
{"c": "7.54", "n": "20", "i": 35299, "v": "श्वः शिरः श्रोष्यसे तस्य सैन्धवस्य रणे हृतम् । समन्तपञ्चकाद्बाह्यं विशोका भव मा रुदः ॥"},
{"c": "7.54", "n": "21", "i": 35300, "v": "क्षत्रधर्मं पुरस्कृत्य गतः शूरः सतां गतिम् । यां वयं प्राप्नुयामेह ये चान्ये शस्त्रजीविनः ॥"},
{"c": "7.54", "n": "22", "i": 35301, "v": "व्यूढोरस्को महाबाहुरनिवर्ती वरप्रणुत् । गतस्तव वरारोहे पुत्रः स्वर्गं ज्वरं जहि ॥"},
{"c": "7.54", "n": "23", "i": 35302, "v": "अनु जातश्च पितरं मातृपक्षं च वीर्यवान् । सहस्रशो रिपून्हत्वा हतः शूरो महारथः ॥"},
{"c": "7.54", "n": "24", "i": 35303, "v": "आश्वासय स्नुषां राज्ञि मा शुचः क्षत्रिये भृशम् । श्वः प्रियं सुमहच्छ्रुत्वा विशोका भव नन्दिनि ॥"},
{"c": "7.54", "n": "25", "i": 35304, "v": "यत्पार्थेन प्रतिज्ञातं तत्तथा न तदन्यथा । चिकीर्षितं हि ते भर्तुर्न भवेज्जातु निष्फलम् ॥"},
{"c": "7.54", "n": "26", "i": 35305, "v": "यदि च मनुजपन्नगाः पिशाचा; रजनिचराः पतगाः सुरासुराश्च । रणगतमभियान्ति सिन्धुराजं; न स भविता सह तैरपि प्रभाते ॥"},
{"c": "7.55", "t": "संजय उवाच ।"},
{"c": "7.55", "n": "1", "i": 35306, "v": "एतच्छ्रुत्वा वचस्तस्य केशवस्य महात्मनः । सुभद्रा पुत्रशोकार्ता विललाप सुदुःखिता ॥"},
{"c": "7.55", "n": "2", "i": 35307, "v": "हा पुत्र मम मन्दायाः कथं संयुगमेत्य ह । निधनं प्राप्तवांस्तात पितृतुल्यपराक्रमः ॥"},
{"c": "7.55", "n": "3", "i": 35308, "v": "कथमिन्दीवरश्यामं सुदंष्ट्रं चारुलोचनम् । मुखं ते दृश्यते वत्स गुण्ठितं रणरेणुना ॥"},
{"c": "7.55", "n": "4", "i": 35309, "v": "नूनं शूरं निपतितं त्वां पश्यन्त्यनिवर्तिनम् । सुशिरोग्रीवबाह्वंसं व्यूढोरस्कं निरूदरम् ॥"},
{"c": "7.55", "n": "5", "i": 35310, "v": "चारूपचितसर्वाङ्गं स्वक्षं शस्त्रक्षताचितम् । भूतानि त्वा निरीक्षन्ते नूनं चन्द्रमिवोदितम् ॥"},
{"c": "7.55", "n": "6", "i": 35311, "v": "शयनीयं पुरा यस्य स्पर्ध्यास्तरणसंवृतम् । भूमावद्य कथं शेषे विप्रविद्धः सुखोचितः ॥"},
{"c": "7.55", "n": "7", "i": 35312, "v": "योऽन्वास्यत पुरा वीरो वरस्त्रीभिर्महाभुजः । कथमन्वास्यते सोऽद्य शिवाभिः पतितो मृधे ॥"},
{"c": "7.55", "n": "8", "i": 35313, "v": "योऽस्तूयत पुरा हृष्टैः सूतमागधबन्दिभिः । सोऽद्य क्रव्याद्गणैर्घोरैर्विनदद्भिरुपास्यते ॥"},
{"c": "7.55", "n": "9", "i": 35314, "v": "पाण्डवेषु च नाथेषु वृष्णिवीरेषु चाभिभो । पाञ्चालेषु च वीरेषु हतः केनास्यनाथवत् ॥"},
{"c": "7.55", "n": "10", "i": 35315, "v": "अतृप्तदर्शना पुत्र दर्शनस्य तवानघ । मन्दभाग्या गमिष्यामि व्यक्तमद्य यमक्षयम् ॥"},
{"c": "7.55", "n": "11", "i": 35316, "v": "विशालाक्षं सुकेशान्तं चारुवाक्यं सुगन्धि च । तव पुत्र कदा भूयो मुखं द्रक्ष्यामि निर्व्रणम् ॥"},
{"c": "7.55", "n": "12", "i": 35317, "v": "धिग्बलं भीमसेनस्य धिक्पार्थस्य धनुष्मताम् । धिग्वीर्यं वृष्णिवीराणां पाञ्चालानां च धिग्बलम् ॥"},
{"c": "7.55", "n": "13", "i": 35318, "v": "धिक्केकयांस्तथा चेदीन्मत्स्यांश्चैवाथ सृञ्जयान् । ये त्वा रणे गतं वीरं न जानन्ति निपातितम् ॥"},
{"c": "7.55", "n": "14", "i": 35319, "v": "अद्य पश्यामि पृथिवीं शून्यामिव हतत्विषम् । अभिमन्युमपश्यन्ती शोकव्याकुललोचना ॥"},
{"c": "7.55", "n": "15", "i": 35320, "v": "स्वस्रीयं वासुदेवस्य पुत्रं गाण्डीवधन्वनः । कथं त्वा विरथं वीरं द्रक्ष्याम्यन्यैर्निपातितम् ॥"},
{"c": "7.55", "n": "16", "i": 35321, "v": "हा वीर दृष्टो नष्टश्च धनं स्वप्न इवासि मे । अहो ह्यनित्यं मानुष्यं जलबुद्बुदचञ्चलम् ॥"},
{"c": "7.55", "n": "17", "i": 35322, "v": "इमां ते तरुणीं भार्यां त्वदाधिभिरभिप्लुताम् । कथं संधारयिष्यामि विवत्सामिव धेनुकाम् ॥"},
{"c": "7.55", "n": "18", "i": 35323, "v": "अहो ह्यकाले प्रस्थानं कृतवानसि पुत्रक । विहाय फलकाले मां सुगृद्धां तव दर्शने ॥"},
{"c": "7.55", "n": "19", "i": 35324, "v": "नूनं गतिः कृतान्तस्य प्राज्ञैरपि सुदुर्विदा । यत्र त्वं केशवे नाथे संग्रामेऽनाथवद्धतः ॥"},
{"c": "7.55", "n": "20", "i": 35325, "v": "यज्वनां दानशीलानां ब्राह्मणानां कृतात्मनाम् । चरितब्रह्मचर्याणां पुण्यतीर्थावगाहिनाम् ॥"},
{"c": "7.55", "n": "21", "i": 35326, "v": "कृतज्ञानां वदान्यानां गुरुशुश्रूषिणामपि । सहस्रदक्षिणानां च या गतिस्तामवाप्नुहि ॥"},
{"c": "7.55", "n": "22", "i": 35327, "v": "या गतिर्युध्यमानानां शूराणामनिवर्तिनाम् । हत्वारीन्निहतानां च संग्रामे तां गतिं व्रज ॥"},
{"c": "7.55", "n": "23", "i": 35328, "v": "गोसहस्रप्रदातॄणां क्रतुदानां च या गतिः । नैवेशिकं चाभिमतं ददतां या गतिः शुभा ॥"},
{"c": "7.55", "n": "24", "i": 35329, "v": "ब्रह्मचर्येण यां यान्ति मुनयः संशितव्रताः । एकपत्न्यश्च यां यान्ति तां गतिं व्रज पुत्रक ॥"},
{"c": "7.55", "n": "25", "i": 35330, "v": "राज्ञां सुचरितैर्या च गतिर्भवति शाश्वती । चतुराश्रमिणां पुण्यैः पावितानां सुरक्षितैः ॥"},
{"c": "7.55", "n": "26", "i": 35331, "v": "दीनानुकम्पिनां या च सततं संविभागिनाम् । पैशुन्याच्च निवृत्तानां तां गतिं व्रज पुत्रक ॥"},
{"c": "7.55", "n": "27", "i": 35332, "v": "व्रतिनां धर्मशीलानां गुरुशुश्रूषिणामपि । अमोघातिथिनां या च तां गतिं व्रज पुत्रक ॥"},
{"c": "7.55", "n": "28", "i": 35333, "v": "ऋतुकाले स्वकां पत्नीं गच्छतां या मनस्विनाम् । न चान्यदारसेवीनां तां गतिं व्रज पुत्रक ॥"},
{"c": "7.55", "n": "29", "i": 35334, "v": "साम्ना ये सर्वभूतानि गच्छन्ति गतमत्सराः । नारुंतुदानां क्षमिणां या गतिस्तामवाप्नुहि ॥"},
{"c": "7.55", "n": "30", "i": 35335, "v": "मधुमांसनिवृत्तानां मदाद्दम्भात्तथानृतात् । परोपतापत्यक्तानां तां गतिं व्रज पुत्रक ॥"},
{"c": "7.55", "n": "31", "i": 35336, "v": "ह्रीमन्तः सर्वशास्त्रज्ञा ज्ञानतृप्ता जितेन्द्रियाः । यां गतिं साधवो यान्ति तां गतिं व्रज पुत्रक ॥"},
{"c": "7.55", "n": "32", "i": 35337, "v": "एवं विलपतीं दीनां सुभद्रां शोककर्शिताम् । अभ्यपद्यत पाञ्चाली वैराटीसहिता तदा ॥"},
{"c": "7.55", "n": "33", "i": 35338, "v": "ताः प्रकामं रुदित्वा च विलप्य च सुदुःखिताः । उन्मत्तवत्तदा राजन्विसंज्ञा न्यपतन्क्षितौ ॥"},
{"c": "7.55", "n": "34", "i": 35339, "v": "सोपचारस्तु कृष्णस्तां दुःखितां भृशदुःखितः । सिक्त्वाम्भसा समाश्वास्य तत्तदुक्त्वा हितं वचः ॥"},
{"c": "7.55", "n": "35", "i": 35340, "v": "विसंज्ञकल्पां रुदतीमपविद्धां प्रवेपतीम् । भगिनीं पुण्डरीकाक्ष इदं वचनमब्रवीत् ॥"},
{"c": "7.55", "n": "36", "i": 35341, "v": "सुभद्रे मा शुचः पुत्रं पाञ्चाल्याश्वासयोत्तराम् । गतोऽभिमन्युः प्रथितां गतिं क्षत्रियपुंगवः ॥"},
{"c": "7.55", "n": "37", "i": 35342, "v": "ये चान्येऽपि कुले सन्ति पुरुषा नो वरानने । सर्वे ते वै गतिं यान्तु अभिमन्योर्यशस्विनः ॥"},
{"c": "7.55", "n": "38", "i": 35343, "v": "कुर्याम तद्वयं कर्म क्रियासुः सुहृदश्च नः । कृतवान्यादृगद्यैकस्तव पुत्रो महारथः ॥"},
{"c": "7.55", "n": "39", "i": 35344, "v": "एवमाश्वास्य भगिनीं द्रौपदीमपि चोत्तराम् । पार्थस्यैव महाबाहुः पार्श्वमागादरिंदमः ॥"},
{"c": "7.55", "n": "40", "i": 35345, "v": "ततोऽभ्यनुज्ञाय नृपान्कृष्णो बन्धूंस्तथाभिभूः । विवेशान्तःपुरं राजंस्तेऽन्ये जग्मुर्यथालयम् ॥"},
{"c": "7.56", "t": "संजय उवाच ।"},
{"c": "7.56", "n": "1", "i": 35346, "v": "ततोऽर्जुनस्य भवनं प्रविश्याप्रतिमं विभुः । स्पृष्ट्वाम्भः पुण्डरीकाक्षः स्थण्डिले शुभलक्षणे । संतस्तार शुभां शय्यां दर्भैर्वैडूर्यसंनिभैः ॥"},
{"c": "7.56", "n": "2", "i": 35347, "v": "ततो माल्येन विधिवल्लाजैर्गन्धैः सुमङ्गलैः । अलंचकार तां शय्यां परिवार्यायुधोत्तमैः ॥"},
{"c": "7.56", "n": "3", "i": 35348, "v": "ततः स्पृष्टोदकं पार्थं विनीताः परिचारकाः । दर्शयां नैत्यकं चक्रुर्नैशं त्रैयम्बकं बलिम् ॥"},
{"c": "7.56", "n": "4", "i": 35349, "v": "ततः प्रीतमनाः पार्थो गन्धैर्माल्यैश्च माधवम् । अलंकृत्योपहारं तं नैशमस्मै न्यवेदयत् ॥"},
{"c": "7.56", "n": "5", "i": 35350, "v": "स्मयमानस्तु गोविन्दः फल्गुनं प्रत्यभाषत । सुप्यतां पार्थ भद्रं ते कल्याणाय व्रजाम्यहम् ॥"},
{"c": "7.56", "n": "6", "i": 35351, "v": "स्थापयित्वा ततो द्वाःस्थान्गोप्तॄंश्चात्तायुधान्नरान् । दारुकानुगतः श्रीमान्विवेश शिबिरं स्वकम् । शिश्ये च शयने शुभ्रे बहुकृत्यं विचिन्तयन् ॥"},
{"c": "7.56", "n": "7", "i": 35352, "v": "न पाण्डवानां शिबिरे कश्चित्सुष्वाप तां निशाम् । प्रजागरः सर्वजनमाविवेश विशां पते ॥"},
{"c": "7.56", "n": "8", "i": 35353, "v": "पुत्रशोकाभिभूतेन प्रतिज्ञातो महात्मना । सहसा सिन्धुराजस्य वधो गाण्डीवधन्वना ॥"},
{"c": "7.56", "n": "9", "i": 35354, "v": "तत्कथं नु महाबाहुर्वासविः परवीरहा । प्रतिज्ञां सफलां कुर्यादिति ते समचिन्तयन् ॥"},
{"c": "7.56", "n": "10", "i": 35355, "v": "कष्टं हीदं व्यवसितं पाण्डवेन महात्मना । पुत्रशोकाभितप्तेन प्रतिज्ञा महती कृता ॥"},
{"c": "7.56", "n": "11", "i": 35356, "v": "भ्रातरश्चापि विक्रान्ता बहुलानि बलानि च । धृतराष्ट्रस्य पुत्रेण सर्वं तस्मै निवेदितम् ॥"},
{"c": "7.56", "n": "12", "i": 35357, "v": "स हत्वा सैन्धवं संख्ये पुनरेतु धनंजयः । जित्वा रिपुगणांश्चैव पारयत्वर्जुनो व्रतम् ॥"},
{"c": "7.56", "n": "13", "i": 35358, "v": "अहत्वा सिन्धुराजं हि धूमकेतुं प्रवेक्ष्यति । न ह्येतदनृतं कर्तुमर्हः पार्थो धनंजयः ॥"},
{"c": "7.56", "n": "14", "i": 35359, "v": "धर्मपुत्रः कथं राजा भविष्यति मृतेऽर्जुने । तस्मिन्हि विजयः कृत्स्नः पाण्डवेन समाहितः ॥"},
{"c": "7.56", "n": "15", "i": 35360, "v": "यदि नः सुकृतं किंचिद्यदि दत्तं हुतं यदि । फलेन तस्य सर्वस्य सव्यसाची जयत्वरीन् ॥"},
{"c": "7.56", "n": "16", "i": 35361, "v": "एवं कथयतां तेषां जयमाशंसतां प्रभो । कृच्छ्रेण महता राजन्रजनी व्यत्यवर्तत ॥"},
{"c": "7.56", "n": "17", "i": 35362, "v": "तस्यां रजन्यां मध्ये तु प्रतिबुद्धो जनार्दनः । स्मृत्वा प्रतिज्ञां पार्थस्य दारुकं प्रत्यभाषत ॥"},
{"c": "7.56", "n": "18", "i": 35363, "v": "अर्जुनेन प्रतिज्ञातमार्तेन हतबन्धुना । जयद्रथं हनिष्यामि श्वोभूत इति दारुक ॥"},
{"c": "7.56", "n": "19", "i": 35364, "v": "तत्तु दुर्योधनः श्रुत्वा मन्त्रिभिर्मन्त्रयिष्यति । यथा जयद्रथं पार्थो न हन्यादिति संयुगे ॥"},
{"c": "7.56", "n": "20", "i": 35365, "v": "अक्षौहिण्यो हि ताः सर्वा रक्षिष्यन्ति जयद्रथम् । द्रोणश्च सह पुत्रेण सर्वास्त्रविधिपारगः ॥"},
{"c": "7.56", "n": "21", "i": 35366, "v": "एको वीरः सहस्राक्षो दैत्यदानवमर्दिता । सोऽपि तं नोत्सहेताजौ हन्तुं द्रोणेन रक्षितम् ॥"},
{"c": "7.56", "n": "22", "i": 35367, "v": "सोऽहं श्वस्तत्करिष्यामि यथा कुन्तीसुतोऽर्जुनः । अप्राप्तेऽस्तं दिनकरे हनिष्यति जयद्रथम् ॥"},
{"c": "7.56", "n": "23", "i": 35368, "v": "न हि दारा न मित्राणि ज्ञातयो न च बान्धवाः । कश्चिन्नान्यः प्रियतरः कुन्तीपुत्रान्ममार्जुनात् ॥"},
{"c": "7.56", "n": "24", "i": 35369, "v": "अनर्जुनमिमं लोकं मुहूर्तमपि दारुक । उदीक्षितुं न शक्तोऽहं भविता न च तत्तथा ॥"},
{"c": "7.56", "n": "25", "i": 35370, "v": "अहं ध्वजिन्यः शत्रूणां सहयाः सरथद्विपाः । अर्जुनार्थे हनिष्यामि सकर्णाः ससुयोधनाः ॥"},
{"c": "7.56", "n": "26", "i": 35371, "v": "श्वो निरीक्षन्तु मे वीर्यं त्रयो लोका महाहवे । धनंजयार्थं समरे पराक्रान्तस्य दारुक ॥"},
{"c": "7.56", "n": "27", "i": 35372, "v": "श्वो नरेन्द्रसहस्राणि राजपुत्रशतानि च । साश्वद्विपरथान्याजौ विद्रविष्यन्ति दारुक ॥"},
{"c": "7.56", "n": "28", "i": 35373, "v": "श्वस्तां चक्रप्रमथितां द्रक्ष्यसे नृपवाहिनीम् । मया क्रुद्धेन समरे पाण्डवार्थे निपातिताम् ॥"},
{"c": "7.56", "n": "29", "i": 35374, "v": "श्वः सदेवाः सगन्धर्वाः पिशाचोरगराक्षसाः । ज्ञास्यन्ति लोकाः सर्वे मां सुहृदं सव्यसाचिनः ॥"},
{"c": "7.56", "n": "30", "i": 35375, "v": "यस्तं द्वेष्टि स मां द्वेष्टि यस्तमनु स मामनु । इति संकल्प्यतां बुद्ध्या शरीरार्धं ममार्जुनः ॥"},
{"c": "7.56", "n": "31", "i": 35376, "v": "यथा त्वमप्रभातायामस्यां निशि रथोत्तमम् । कल्पयित्वा यथाशास्त्रमादाय व्रतसंयतः ॥"},
{"c": "7.56", "n": "32", "i": 35377, "v": "गदां कौमोदकीं दिव्यां शक्तिं चक्रं धनुः शरान् । आरोप्य वै रथे सूत सर्वोपकरणानि च ॥"},
{"c": "7.56", "n": "33", "i": 35378, "v": "स्थानं हि कल्पयित्वा च रथोपस्थे ध्वजस्य मे । वैनतेयस्य वीरस्य समरे रथशोभिनः ॥"},
{"c": "7.56", "n": "34", "i": 35379, "v": "छत्रं जाम्बूनदैर्जालैरर्कज्वलनसंनिभैः । विश्वकर्मकृतैर्दिव्यैरश्वानपि च भूषितान् ॥"},
{"c": "7.56", "n": "35", "i": 35380, "v": "बलाहकं मेघपुष्पं सैन्यं सुग्रीवमेव च । युक्त्वा वाजिवरान्यत्तः कवची तिष्ठ दारुक ॥"},
{"c": "7.56", "n": "36", "i": 35381, "v": "पाञ्चजन्यस्य निर्घोषमार्षभेणैव पूरितम् । श्रुत्वा तु भैरवं नादमुपयाया जवेन माम् ॥"},
{"c": "7.56", "n": "37", "i": 35382, "v": "एकाह्नाहममर्षं च सर्वदुःखानि चैव ह । भ्रातुः पितृष्वसेयस्य व्यपनेष्यामि दारुक ॥"},
{"c": "7.56", "n": "38", "i": 35383, "v": "सर्वोपायैर्यतिष्यामि यथा बीभत्सुराहवे । पश्यतां धार्तराष्ट्राणां हनिष्यति जयद्रथम् ॥"},
{"c": "7.56", "n": "39", "i": 35384, "v": "यस्य यस्य च बीभत्सुर्वधे यत्नं करिष्यति । आशंसे सारथे तत्र भवितास्य ध्रुवो जयः ॥"},
{"c": "7.56", "t": "दारुक उवाच ।"},
{"c": "7.56", "n": "40", "i": 35385, "v": "जय एव ध्रुवस्तस्य कुत एव पराजयः । यस्य त्वं पुरुषव्याघ्र सारथ्यमुपजग्मिवान् ॥"},
{"c": "7.56", "n": "41", "i": 35386, "v": "एवं चैतत्करिष्यामि यथा मामनुशाससि । सुप्रभातामिमां रात्रिं जयाय विजयस्य हि ॥"},
{"c": "7.57", "t": "संजय उवाच ।"},
{"c": "7.57", "n": "1", "i": 35387, "v": "कुन्तीपुत्रस्तु तं मन्त्रं स्मरन्नेव धनंजयः । प्रतिज्ञामात्मनो रक्षन्मुमोहाचिन्त्यविक्रमः ॥"},
{"c": "7.57", "n": "2", "i": 35388, "v": "तं तु शोकेन संतप्तं स्वप्ने कपिवरध्वजम् । आससाद महातेजा ध्यायन्तं गरुडध्वजः ॥"},
{"c": "7.57", "n": "3", "i": 35389, "v": "प्रत्युत्थानं तु कृष्णस्य सर्वावस्थं धनंजयः । नालोपयत धर्मात्मा भक्त्या प्रेम्णा च सर्वदा ॥"},
{"c": "7.57", "n": "4", "i": 35390, "v": "प्रत्युत्थाय च गोविन्दं स तस्मायासनं ददौ । न चासने स्वयं बुद्धिं बीभत्सुर्व्यदधात्तदा ॥"},
{"c": "7.57", "n": "5", "i": 35391, "v": "ततः कृष्णो महातेजा जानन्पार्थस्य निश्चयम् । कुन्तीपुत्रमिदं वाक्यमासीनः स्थितमब्रवीत् ॥"},
{"c": "7.57", "n": "6", "i": 35392, "v": "मा विषादे मनः पार्थ कृथाः कालो हि दुर्जयः । कालः सर्वाणि भूतानि नियच्छति परे विधौ ॥"},
{"c": "7.57", "n": "7", "i": 35393, "v": "किमर्थं च विषादस्ते तद्ब्रूहि वदतां वर । न शोचितव्यं विदुषा शोकः कार्यविनाशनः ॥"},
{"c": "7.57", "n": "8", "i": 35394, "v": "शोचन्नन्दयते शत्रून्कर्शयत्यपि बान्धवान् । क्षीयते च नरस्तस्मान्न त्वं शोचितुमर्हसि ॥"},
{"c": "7.57", "n": "9", "i": 35395, "v": "इत्युक्तो वासुदेवेन बीभत्सुरपराजितः । आबभाषे तदा विद्वानिदं वचनमर्थवत् ॥"},
{"c": "7.57", "n": "10", "i": 35396, "v": "मया प्रतिज्ञा महती जयद्रथवधे कृता । श्वोऽस्मि हन्ता दुरात्मानं पुत्रघ्नमिति केशव ॥"},
{"c": "7.57", "n": "11", "i": 35397, "v": "मत्प्रतिज्ञाविघातार्थं धार्तराष्ट्रैः किलाच्युत । पृष्ठतः सैन्धवः कार्यः सर्वैर्गुप्तो महारथैः ॥"},
{"c": "7.57", "n": "12", "i": 35398, "v": "दश चैका च ताः कृष्ण अक्षौहिण्यः सुदुर्जयाः । प्रतिज्ञायां च हीनायां कथं जीवेत मद्विधः ॥"},
{"c": "7.57", "n": "13", "i": 35399, "v": "दुःखोपायस्य मे वीर विकाङ्क्षा परिवर्तते । द्रुतं च याति सविता तत एतद्ब्रवीम्यहम् ॥"},
{"c": "7.57", "n": "14", "i": 35400, "v": "शोकस्थानं तु तच्छ्रुत्वा पार्थस्य द्विजकेतनः । संस्पृश्याम्भस्ततः कृष्णः प्राङ्मुखः समवस्थितः ॥"},
{"c": "7.57", "n": "15", "i": 35401, "v": "इदं वाक्यं महातेजा बभाषे पुष्करेक्षणः । हितार्थं पाण्डुपुत्रस्य सैन्धवस्य वधे वृतः ॥"},
{"c": "7.57", "n": "16", "i": 35402, "v": "पार्थ पाशुपतं नाम परमास्त्रं सनातनम् । येन सर्वान्मृधे दैत्याञ्जघ्ने देवो महेश्वरः ॥"},
{"c": "7.57", "n": "17", "i": 35403, "v": "यदि तद्विदितं तेऽद्य श्वो हन्तासि जयद्रथम् । अथ ज्ञातुं प्रपद्यस्व मनसा वृषभध्वजम् ॥"},
{"c": "7.57", "n": "18", "i": 35404, "v": "तं देवं मनसा ध्यायञ्जोषमास्स्व धनंजय । ततस्तस्य प्रसादात्त्वं भक्तः प्राप्स्यसि तन्महत् ॥"},
{"c": "7.57", "n": "19", "i": 35405, "v": "ततः कृष्णवचः श्रुत्वा संस्पृश्याम्भो धनंजयः । भूमावासीन एकाग्रो जगाम मनसा भवम् ॥"},
{"c": "7.57", "n": "20", "i": 35406, "v": "ततः प्रणिहिते ब्राह्मे मुहूर्ते शुभलक्षणे । आत्मानमर्जुनोऽपश्यद्गगने सहकेशवम् ॥"},
{"c": "7.57", "n": "21", "i": 35407, "v": "ज्योतिर्भिश्च समाकीर्णं सिद्धचारणसेवितम् । वायुवेगगतिः पार्थः खं भेजे सहकेशवः ॥"},
{"c": "7.57", "n": "22", "i": 35408, "v": "केशवेन गृहीतः स दक्षिणे विभुना भुजे । प्रेक्षमाणो बहून्भावाञ्जगामाद्भुतदर्शनान् ॥"},
{"c": "7.57", "n": "23", "i": 35409, "v": "उदीच्यां दिशि धर्मात्मा सोऽपश्यच्छ्वेतपर्वतम् । कुबेरस्य विहारे च नलिनीं पद्मभूषिताम् ॥"},
{"c": "7.57", "n": "24", "i": 35410, "v": "सरिच्छ्रेष्ठां च तां गङ्गां वीक्षमाणो बहूदकाम् । सदापुष्पफलैर्वृक्षैरुपेतां स्फटिकोपलाम् ॥"},
{"c": "7.57", "n": "25", "i": 35411, "v": "सिंहव्याघ्रसमाकीर्णां नानामृगगणाकुलाम् । पुण्याश्रमवतीं रम्यां मनोज्ञाण्डजसेविताम् ॥"},
{"c": "7.57", "n": "26", "i": 35412, "v": "मन्दरस्य प्रदेशांश्च किंनरोद्गीतनादितान् । हेमरूप्यमयैः शृङ्गैर्नानौषधिविदीपितान् । तथा मन्दारवृक्षैश्च पुष्पितैरुपशोभितान् ॥"},
{"c": "7.57", "n": "27", "i": 35413, "v": "स्निग्धाञ्जनचयाकारं संप्राप्तः कालपर्वतम् । पुण्यं हिमवतः पादं मणिमन्तं च पर्वतम् । ब्रह्मतुङ्गं नदीश्चान्यास्तथा जनपदानपि ॥"},
{"c": "7.57", "n": "28", "i": 35414, "v": "सुशृङ्गं शतशृङ्गं च शर्यातिवनमेव च । पुण्यमश्वशिरःस्थानं स्थानमाथर्वणस्य च ॥"},
{"c": "7.57", "n": "29", "i": 35415, "v": "वृषदंशं च शैलेन्द्रं महामन्दरमेव च । अप्सरोभिः समाकीर्णं किंनरैश्चोपशोभितम् ॥"},
{"c": "7.57", "n": "30", "i": 35416, "v": "तांश्च शैलान्व्रजन्पार्थः प्रेक्षते सहकेशवः । शुभैः प्रस्रवणैर्जुष्टान्हेमधातुविभूषितान् ॥"},
{"c": "7.57", "n": "31", "i": 35417, "v": "चन्द्ररश्मिप्रकाशाङ्गीं पृथिवीं पुरमालिनीम् । समुद्रांश्चाद्भुताकारानपश्यद्बहुलाकरान् ॥"},
{"c": "7.57", "n": "32", "i": 35418, "v": "वियद्द्यां पृथिवीं चैव पश्यन्विष्णुपदे व्रजन् । विस्मितः सह कृष्णेन क्षिप्तो बाण इवात्यगात् ॥"},
{"c": "7.57", "n": "33", "i": 35419, "v": "ग्रहनक्षत्रसोमानां सूर्याग्न्योश्च समत्विषम् । अपश्यत तदा पार्थो ज्वलन्तमिव पर्वतम् ॥"},
{"c": "7.57", "n": "34", "i": 35420, "v": "समासाद्य तु तं शैलं शैलाग्रे समवस्थितम् । तपोनित्यं महात्मानमपश्यद्वृषभध्वजम् ॥"},
{"c": "7.57", "n": "35", "i": 35421, "v": "सहस्रमिव सूर्याणां दीप्यमानं स्वतेजसा । शूलिनं जटिलं गौरं वल्कलाजिनवाससम् ॥"},
{"c": "7.57", "n": "36", "i": 35422, "v": "नयनानां सहस्रैश्च विचित्राङ्गं महौजसम् । पार्वत्या सहितं देवं भूतसंघैश्च भास्वरैः ॥"},
{"c": "7.57", "n": "37", "i": 35423, "v": "गीतवादित्रसंह्रादैस्ताललास्यसमन्वितम् । वल्गितास्फोटितोत्क्रुष्टैः पुण्यगन्धैश्च सेवितम् ॥"},
{"c": "7.57", "n": "38", "i": 35424, "v": "स्तूयमानं स्तवैर्दिव्यैर्मुनिभिर्ब्रह्मवादिभिः । गोप्तारं सर्वभूतानामिष्वासधरमच्युतम् ॥"},
{"c": "7.57", "n": "39", "i": 35425, "v": "वासुदेवस्तु तं दृष्ट्वा जगाम शिरसा क्षितिम् । पार्थेन सह धर्मात्मा गृणन्ब्रह्म सनातनम् ॥"},
{"c": "7.57", "n": "40", "i": 35426, "v": "लोकादिं विश्वकर्माणमजमीशानमव्ययम् । मनसः परमां योनिं खं वायुं ज्योतिषां निधिम् ॥"},
{"c": "7.57", "n": "41", "i": 35427, "v": "स्रष्टारं वारिधाराणां भुवश्च प्रकृतिं पराम् । देवदानवयक्षाणां मानवानां च साधनम् ॥"},
{"c": "7.57", "n": "42", "i": 35428, "v": "योगिनां परमं ब्रह्म व्यक्तं ब्रह्मविदां निधिम् । चराचरस्य स्रष्टारं प्रतिहर्तारमेव च ॥"},
{"c": "7.57", "n": "43", "i": 35429, "v": "कालकोपं महात्मानं शक्रसूर्यगुणोदयम् । अवन्दत तदा कृष्णो वाङ्मनोबुद्धिकर्मभिः ॥"},
{"c": "7.57", "n": "44", "i": 35430, "v": "यं प्रपश्यन्ति विद्वांसः सूक्ष्माध्यात्मपदैषिणः । तमजं कारणात्मानं जग्मतुः शरणं भवम् ॥"},
{"c": "7.57", "n": "45", "i": 35431, "v": "अर्जुनश्चापि तं देवं भूयो भूयोऽभ्यवन्दत । ज्ञात्वैकं भूतभव्यादिं सर्वभूतभवोद्भवम् ॥"},
{"c": "7.57", "n": "46", "i": 35432, "v": "ततस्तावागतौ शर्वः प्रोवाच प्रहसन्निव । स्वागतं वां नरश्रेष्ठावुत्तिष्ठेतां गतक्लमौ । किं च वामीप्सितं वीरौ मनसः क्षिप्रमुच्यताम् ॥"},
{"c": "7.57", "n": "47", "i": 35433, "v": "येन कार्येण संप्राप्तौ युवां तत्साधयामि वाम् । व्रियतामात्मनः श्रेयस्तत्सर्वं प्रददानि वाम् ॥"},
{"c": "7.57", "n": "48", "i": 35434, "v": "ततस्तद्वचनं श्रुत्वा प्रत्युत्थाय कृताञ्जली । वासुदेवार्जुनौ शर्वं तुष्टुवाते महामती ॥"},
{"c": "7.57", "n": "49", "i": 35435, "v": "नमो भवाय शर्वाय रुद्राय वरदाय च । पशूनां पतये नित्यमुग्राय च कपर्दिने ॥"},
{"c": "7.57", "n": "50", "i": 35436, "v": "महादेवाय भीमाय त्र्यम्बकाय च शंभवे । ईशानाय भगघ्नाय नमोऽस्त्वन्धकघातिने ॥"},
{"c": "7.57", "n": "51", "i": 35437, "v": "कुमारगुरवे नित्यं नीलग्रीवाय वेधसे । विलोहिताय धूम्राय व्याधायानपराजिते ॥"},
{"c": "7.57", "n": "52", "i": 35438, "v": "नित्यं नीलशिखण्डाय शूलिने दिव्यचक्षुषे । हन्त्रे गोप्त्रे त्रिनेत्राय व्याधाय वसुरेतसे ॥"},
{"c": "7.57", "n": "53", "i": 35439, "v": "अचिन्त्यायाम्बिकाभर्त्रे सर्वदेवस्तुताय च । वृषध्वजाय पिङ्गाय जटिने ब्रह्मचारिणे ॥"},
{"c": "7.57", "n": "54", "i": 35440, "v": "तप्यमानाय सलिले ब्रह्मण्यायाजिताय च । विश्वात्मने विश्वसृजे विश्वमावृत्य तिष्ठते ॥"},
{"c": "7.57", "n": "55", "i": 35441, "v": "नमो नमस्ते सेव्याय भूतानां प्रभवे सदा । ब्रह्मवक्त्राय शर्वाय शंकराय शिवाय च ॥"},
{"c": "7.57", "n": "56", "i": 35442, "v": "नमोऽस्तु वाचस्पतये प्रजानां पतये नमः । नमो विश्वस्य पतये महतां पतये नमः ॥"},
{"c": "7.57", "n": "57", "i": 35443, "v": "नमः सहस्रशिरसे सहस्रभुजमन्यवे । सहस्रनेत्रपादाय नमोऽसंख्येयकर्मणे ॥"},
{"c": "7.57", "n": "58", "i": 35444, "v": "नमो हिरण्यवर्णाय हिरण्यकवचाय च । भक्तानुकम्पिने नित्यं सिध्यतां नौ वरः प्रभो ॥"},
{"c": "7.57", "n": "59", "i": 35445, "v": "एवं स्तुत्वा महादेवं वासुदेवः सहार्जुनः । प्रसादयामास भवं तदा ह्यस्त्रोपलब्धये ॥"},
{"c": "7.57", "n": "60", "i": 35446, "v": "ततोऽर्जुनः प्रीतमना ववन्दे वृषभध्वजम् । ददर्शोत्फुल्लनयनः समस्तं तेजसां निधिम् ॥"},
{"c": "7.57", "n": "61", "i": 35447, "v": "तं चोपहारं स्वकृतं नैशं नैत्यकमात्मनः । ददर्श त्र्यम्बकाभ्याशे वासुदेवनिवेदितम् ॥"},
{"c": "7.57", "n": "62", "i": 35448, "v": "ततोऽभिपूज्य मनसा शर्वं कृष्णं च पाण्डवः । इच्छाम्यहं दिव्यमस्त्रमित्यभाषत शंकरम् ॥"},
{"c": "7.57", "n": "63", "i": 35449, "v": "ततः पार्थस्य विज्ञाय वरार्थे वचनं प्रभुः । वासुदेवार्जुनौ देवः स्मयमानोऽभ्यभाषत ॥"},
{"c": "7.57", "n": "64", "i": 35450, "v": "सरोऽमृतमयं दिव्यमभ्याशे शत्रुसूदनौ । तत्र मे तद्धनुर्दिव्यं शरश्च निहितः पुरा ॥"},
{"c": "7.57", "n": "65", "i": 35451, "v": "येन देवारयः सर्वे मया युधि निपातिताः । तत आनीयतां कृष्णौ सशरं धनुरुत्तमम् ॥"},
{"c": "7.57", "n": "66", "i": 35452, "v": "तथेत्युक्त्वा तु तौ वीरौ तं शर्वं पार्षदैः सह । प्रस्थितौ तत्सरो दिव्यं दिव्याश्चर्यशतैर्वृतम् ॥"},
{"c": "7.57", "n": "67", "i": 35453, "v": "निर्दिष्टं यद्वृषाङ्केन पुण्यं सर्वार्थसाधकम् । तज्जग्मतुरसंभ्रान्तौ नरनारायणावृषी ॥"},
{"c": "7.57", "n": "68", "i": 35454, "v": "ततस्तु तत्सरो गत्वा सूर्यमण्डलसंनिभम् । नागमन्तर्जले घोरं ददृशातेऽर्जुनाच्युतौ ॥"},
{"c": "7.57", "n": "69", "i": 35455, "v": "द्वितीयं चापरं नागं सहस्रशिरसं वरम् । वमन्तं विपुलां ज्वालां ददृशातेऽग्निवर्चसम् ॥"},
{"c": "7.57", "n": "70", "i": 35456, "v": "ततः कृष्णश्च पार्थश्च संस्पृश्यापः कृताञ्जली । तौ नागावुपतस्थाते नमस्यन्तौ वृषध्वजम् ॥"},
{"c": "7.57", "n": "71", "i": 35457, "v": "गृणन्तौ वेदविदुषौ तद्ब्रह्म शतरुद्रियम् । अप्रमेयं प्रणमन्तौ गत्वा सर्वात्मना भवम् ॥"},
{"c": "7.57", "n": "72", "i": 35458, "v": "ततस्तौ रुद्रमाहात्म्याद्धित्वा रूपं महोरगौ । धनुर्बाणश्च शत्रुघ्नं तद्द्वंद्वं समपद्यत ॥"},
{"c": "7.57", "n": "73", "i": 35459, "v": "ततो जगृहतुः प्रीतौ धनुर्बाणं च सुप्रभम् । आजह्रतुर्महात्मानौ ददतुश्च महात्मने ॥"},
{"c": "7.57", "n": "74", "i": 35460, "v": "ततः पार्श्वाद्वृषाङ्कस्य ब्रह्मचारी न्यवर्तत । पिङ्गाक्षस्तपसः क्षेत्रं बलवान्नीललोहितः ॥"},
{"c": "7.57", "n": "75", "i": 35461, "v": "स तद्गृह्य धनुःश्रेष्ठं तस्थौ स्थानं समाहितः । व्यकर्षच्चापि विधिवत्सशरं धनुरुत्तमम् ॥"},
{"c": "7.57", "n": "76", "i": 35462, "v": "तस्य मौर्वीं च मुष्टिं च स्थानं चालक्ष्य पाण्डवः । श्रुत्वा मन्त्रं भवप्रोक्तं जग्राहाचिन्त्यविक्रमः ॥"},
{"c": "7.57", "n": "77", "i": 35463, "v": "सरस्येव च तं बाणं मुमोचातिबलः प्रभुः । चकार च पुनर्वीरस्तस्मिन्सरसि तद्धनुः ॥"},
{"c": "7.57", "n": "78", "i": 35464, "v": "ततः प्रीतं भवं ज्ञात्वा स्मृतिमानर्जुनस्तदा । वरमारण्यकं दत्तं दर्शनं शंकरस्य च । मनसा चिन्तयामास तन्मे संपद्यतामिति ॥"},
{"c": "7.57", "n": "79", "i": 35465, "v": "तस्य तन्मतमाज्ञाय प्रीतः प्रादाद्वरं भवः । तच्च पाशुपतं घोरं प्रतिज्ञायाश्च पारणम् ॥"},
{"c": "7.57", "n": "80", "i": 35466, "v": "संहृष्टरोमा दुर्धर्षः कृतं कार्यममन्यत । ववन्दतुश्च संहृष्टौ शिरोभ्यां तौ महेश्वरम् ॥"},
{"c": "7.57", "n": "81", "i": 35467, "v": "अनुज्ञातौ क्षणे तस्मिन्भवेनार्जुनकेशवौ । प्राप्तौ स्वशिबिरं वीरौ मुदा परमया युतौ । इन्द्राविष्णू यथा प्रीतौ जम्भस्य वधकाङ्क्षिणौ ॥"},
{"c": "7.58", "t": "संजय उवाच ।"},
{"c": "7.58", "n": "1", "i": 35468, "v": "तयोः संवदतोरेव कृष्णदारुकयोस्तदा । सात्यगाद्रजनी राजन्नथ राजान्वबुध्यत ॥"},
{"c": "7.58", "n": "2", "i": 35469, "v": "पठन्ति पाणिस्वनिका मागधा मधुपर्किकाः । वैतालिकाश्च सूताश्च तुष्टुवुः पुरुषर्षभम् ॥"},
{"c": "7.58", "n": "3", "i": 35470, "v": "नर्तकाश्चाप्यनृत्यन्त जगुर्गीतानि गायकाः । कुरुवंशस्तवार्थानि मधुरं रक्तकण्ठिनः ॥"},
{"c": "7.58", "n": "4", "i": 35471, "v": "मृदङ्गा झर्झरा भेर्यः पणवानकगोमुखाः । आडम्बराश्च शङ्खाश्च दुन्दुभ्यश्च महास्वनाः ॥"},
{"c": "7.58", "n": "5", "i": 35472, "v": "एवमेतानि सर्वाणि तथान्यान्यपि भारत । वादयन्ति स्म संहृष्टाः कुशलाः साधुशिक्षिताः ॥"},
{"c": "7.58", "n": "6", "i": 35473, "v": "स मेघसमनिर्घोषो महाञ्शब्दोऽस्पृशद्दिवम् । पार्थिवप्रवरं सुप्तं युधिष्ठिरमबोधयत् ॥"},
{"c": "7.58", "n": "7", "i": 35474, "v": "प्रतिबुद्धः सुखं सुप्तो महार्हे शयनोत्तमे । उत्थायावश्यकार्यार्थं ययौ स्नानगृहं ततः ॥"},
{"c": "7.58", "n": "8", "i": 35475, "v": "ततः शुक्लाम्बराः स्नातास्तरुणाष्टोत्तरं शतम् । स्नापकाः काञ्चनैः कुम्भैः पूर्णैः समुपतस्थिरे ॥"},
{"c": "7.58", "n": "9", "i": 35476, "v": "भद्रासने सूपविष्टः परिधायाम्बरं लघु । सस्नौ चन्दनसंयुक्तैः पानीयैरभिमन्त्रितैः ॥"},
{"c": "7.58", "n": "10", "i": 35477, "v": "उत्सादितः कषायेण बलवद्भिः सुशिक्षितैः । आप्लुतः साधिवासेन जलेन च सुगन्धिना ॥"},
{"c": "7.58", "n": "11", "i": 35478, "v": "हरिणा चन्दनेनाङ्गमनुलिप्य महाभुजः । स्रग्वी चाक्लिष्टवसनः प्राङ्मुखः प्राञ्जलिः स्थितः ॥"},
{"c": "7.58", "n": "12", "i": 35479, "v": "जजाप जप्यं कौन्तेयः सतां मार्गमनुष्ठितः । ततोऽग्निशरणं दीप्तं प्रविवेश विनीतवत् ॥"},
{"c": "7.58", "n": "13", "i": 35480, "v": "समिद्धं स पवित्राभिरग्निमाहुतिभिस्तथा । मन्त्रपूताभिरर्चित्वा निश्चक्राम गृहात्ततः ॥"},
{"c": "7.58", "n": "14", "i": 35481, "v": "द्वितीयां पुरुषव्याघ्रः कक्ष्यां निष्क्रम्य पार्थिवः । तत्र वेदविदो विप्रानपश्यद्ब्राह्मणर्षभान् ॥"},
{"c": "7.58", "n": "15", "i": 35482, "v": "दान्तान्वेदव्रतस्नातान्स्नातानवभृथेषु च । सहस्रानुचरान्सौरानष्टौ दशशतानि च ॥"},
{"c": "7.58", "n": "16", "i": 35483, "v": "अक्षतैः सुमनोभिश्च वाचयित्वा महाभुजः । तान्द्विजान्मधुसर्पिर्भ्यां फलैः श्रेष्ठैः सुमङ्गलैः ॥"},
{"c": "7.58", "n": "17", "i": 35484, "v": "प्रादात्काञ्चनमेकैकं निष्कं विप्राय पाण्डवः । अलंकृतं चाश्वशतं वासांसीष्टाश्च दक्षिणाः ॥"},
{"c": "7.58", "n": "18", "i": 35485, "v": "तथा गाः कपिला दोग्ध्रीः सर्षभाः पाण्डुनन्दनः । हेमशृङ्गी रूप्यखुरा दत्त्वा चक्रे प्रदक्षिणम् ॥"},
{"c": "7.58", "n": "19", "i": 35486, "v": "स्वस्तिकान्वर्धमानांश्च नन्द्यावर्तांश्च काञ्चनान् । माल्यं च जलकुम्भांश्च ज्वलितं च हुताशनम् ॥"},
{"c": "7.58", "n": "20", "i": 35487, "v": "पूर्णान्यक्षतपात्राणि रुचकान्रोचनांस्तथा । स्वलंकृताः शुभाः कन्या दधिसर्पिर्मधूदकम् ॥"},
{"c": "7.58", "n": "21", "i": 35488, "v": "मङ्गल्यान्पक्षिणश्चैव यच्चान्यदपि पूजितम् । दृष्ट्वा स्पृष्ट्वा च कौन्तेयो बाह्यां कक्ष्यामगात्ततः ॥"},
{"c": "7.58", "n": "22", "i": 35489, "v": "ततस्तस्य महाबाहोस्तिष्ठतः परिचारकाः । सौवर्णं सर्वतोभद्रं मुक्तावैडूर्यमण्डितम् ॥"},
{"c": "7.58", "n": "23", "i": 35490, "v": "परार्ध्यास्तरणास्तीर्णं सोत्तरच्छदमृद्धिमत् । विश्वकर्मकृतं दिव्यमुपजह्रुर्वरासनम् ॥"},
{"c": "7.58", "n": "24", "i": 35491, "v": "तत्र तस्योपविष्टस्य भूषणानि महात्मनः । उपजह्रुर्महार्हाणि प्रेष्याः शुभ्राणि सर्वशः ॥"},
{"c": "7.58", "n": "25", "i": 35492, "v": "युक्ताभरणवेषस्य कौन्तेयस्य महात्मनः । रूपमासीन्महाराज द्विषतां शोकवर्धनम् ॥"},
{"c": "7.58", "n": "26", "i": 35493, "v": "पाण्डरैश्चन्द्ररश्म्याभैर्हेमदण्डैश्च चामरैः । दोधूयमानः शुशुभे विद्युद्भिरिव तोयदः ॥"},
{"c": "7.58", "n": "27", "i": 35494, "v": "संस्तूयमानः सूतैश्च वन्द्यमानश्च बन्दिभिः । उपगीयमानो गन्धर्वैरास्ते स्म कुरुनन्दनः ॥"},
{"c": "7.58", "n": "28", "i": 35495, "v": "ततो मुहूर्तादासीत्तु बन्दिनां निस्वनो महान् । नेमिघोषश्च रथिनां खुरघोषश्च वाजिनाम् ॥"},
{"c": "7.58", "n": "29", "i": 35496, "v": "ह्रादेन गजघण्टानां शङ्खानां निनदेन च । नराणां पदशब्दैश्च कम्पतीव स्म मेदिनी ॥"},
{"c": "7.58", "n": "30", "i": 35497, "v": "ततः शुद्धान्तमासाद्य जानुभ्यां भूतले स्थितः । शिरसा वन्दनीयं तमभिवन्द्य जगत्पतिम् ॥"},
{"c": "7.58", "n": "31", "i": 35498, "v": "कुण्डली बद्धनिस्त्रिंशः संनद्धकवचो युवा । अभिप्रणम्य शिरसा द्वाःस्थो धर्मात्मजाय वै । न्यवेदयद्धृषीकेशमुपयातं महात्मने ॥"},
{"c": "7.58", "n": "32", "i": 35499, "v": "सोऽब्रवीत्पुरुषव्याघ्रः स्वागतेनैव माधवम् । अर्घ्यं चैवासनं चास्मै दीयतां परमार्चितम् ॥"},
{"c": "7.58", "n": "33", "i": 35500, "v": "ततः प्रवेश्य वार्ष्णेयमुपवेश्य वरासने । सत्कृत्य सत्कृतस्तेन पर्यपृच्छद्युधिष्ठिरः ॥"},
{"c": "7.59", "t": "युधिष्ठिर उवाच ।"},
{"c": "7.59", "n": "1", "i": 35501, "v": "सुखेन रजनी व्युष्टा कच्चित्ते मधुसूदन । कच्चिज्ज्ञानानि सर्वाणि प्रसन्नानि तवाच्युत ॥"},
{"c": "7.59", "t": "संजय उवाच ।"},
{"c": "7.59", "n": "2", "i": 35502, "v": "वासुदेवोऽपि तद्युक्तं पर्यपृच्छद्युधिष्ठिरम् । ततः क्षत्ता प्रकृतयो न्यवेदयदुपस्थिताः ॥"},
{"c": "7.59", "n": "3", "i": 35503, "v": "अनुज्ञातश्च राज्ञा स प्रावेशयत तं जनम् । विराटं भीमसेनं च धृष्टद्युम्नं च सात्यकिम् ॥"},
{"c": "7.59", "n": "4", "i": 35504, "v": "शिखण्डिनं यमौ चैव चेकितानं च केकयान् । युयुत्सुं चैव कौरव्यं पाञ्चाल्यं चोत्तमौजसम् ॥"},
{"c": "7.59", "n": "5", "i": 35505, "v": "एते चान्ये च बहवः क्षत्रियाः क्षत्रियर्षभम् । उपतस्थुर्महात्मानं विविशुश्चासनेषु ते ॥"},
{"c": "7.59", "n": "6", "i": 35506, "v": "एकस्मिन्नासने वीरावुपविष्टौ महाबलौ । कृष्णश्च युयुधानश्च महात्मानौ महाद्युती ॥"},
{"c": "7.59", "n": "7", "i": 35507, "v": "ततो युधिष्ठिरस्तेषां शृण्वतां मधुसूदनम् । अब्रवीत्पुण्डरीकाक्षमाभाष्य मधुरं वचः ॥"},
{"c": "7.59", "n": "8", "i": 35508, "v": "एकं त्वां वयमाश्रित्य सहस्राक्षमिवामराः । प्रार्थयामो जयं युद्धे शाश्वतानि सुखानि च ॥"},
{"c": "7.59", "n": "9", "i": 35509, "v": "त्वं हि राज्यविनाशं च द्विषद्भिश्च निराक्रियाम् । क्लेशांश्च विविधान्कृष्ण सर्वांस्तानपि वेत्थ नः ॥"},
{"c": "7.59", "n": "10", "i": 35510, "v": "त्वयि सर्वेश सर्वेषामस्माकं भक्तवत्सल । सुखमायत्तमत्यर्थं यात्रा च मधुसूदन ॥"},
{"c": "7.59", "n": "11", "i": 35511, "v": "स तथा कुरु वार्ष्णेय यथा त्वयि मनो मम । अर्जुनस्य यथा सत्या प्रतिज्ञा स्याच्चिकीर्षिता ॥"},
{"c": "7.59", "n": "12", "i": 35512, "v": "स भवांस्तारयत्वस्माद्दुःखामर्षमहार्णवात् । पारं तितीर्षतामद्य प्लवो नो भव माधव ॥"},
{"c": "7.59", "n": "13", "i": 35513, "v": "न हि तत्कुरुते संख्ये कार्तवीर्यसमस्त्वपि । रथी यत्कुरुते कृष्ण सारथिर्यत्नमास्थितः ॥"},
{"c": "7.59", "t": "वासुदेव उवाच ।"},
{"c": "7.59", "n": "14", "i": 35514, "v": "सामरेष्वपि लोकेषु सर्वेषु न तथाविधः । शरासनधरः कश्चिद्यथा पार्थो धनंजयः ॥"},
{"c": "7.59", "n": "15", "i": 35515, "v": "वीर्यवानस्त्रसंपन्नः पराक्रान्तो महाबलः । युद्धशौण्डः सदामर्षी तेजसा परमो नृणाम् ॥"},
{"c": "7.59", "n": "16", "i": 35516, "v": "स युवा वृषभस्कन्धो दीर्घबाहुर्महाबलः । सिंहर्षभगतिः श्रीमान्द्विषतस्ते हनिष्यति ॥"},
{"c": "7.59", "n": "17", "i": 35517, "v": "अहं च तत्करिष्यामि यथा कुन्तीसुतोऽर्जुनः । धार्तराष्ट्रस्य सैन्यानि धक्ष्यत्यग्निरिवोत्थितः ॥"},
{"c": "7.59", "n": "18", "i": 35518, "v": "अद्य तं पापकर्माणं क्षुद्रं सौभद्रघातिनम् । अपुनर्दर्शनं मार्गमिषुभिः क्षेप्स्यतेऽर्जुनः ॥"},
{"c": "7.59", "n": "19", "i": 35519, "v": "तस्याद्य गृध्राः श्येनाश्च वडगोमायवस्तथा । भक्षयिष्यन्ति मांसानि ये चान्ये पुरुषादकाः ॥"},
{"c": "7.59", "n": "20", "i": 35520, "v": "यद्यस्य देवा गोप्तारः सेन्द्राः सर्वे तथाप्यसौ । राजधानीं यमस्याद्य हतः प्राप्स्यति संकुले ॥"},
{"c": "7.59", "n": "21", "i": 35521, "v": "निहत्य सैन्धवं जिष्णुरद्य त्वामुपयास्यति । विशोको विज्वरो राजन्भव भूतिपुरस्कृतः ॥"},
{"c": "7.60", "t": "संजय उवाच ।"},
{"c": "7.60", "n": "1", "i": 35522, "v": "तथा संभाषतां तेषां प्रादुरासीद्धनंजयः । दिदृक्षुर्भरतश्रेष्ठं राजानं ससुहृद्गणम् ॥"},
{"c": "7.60", "n": "2", "i": 35523, "v": "तं प्रविष्टं शुभां कक्ष्यामभिवाद्याग्रतः स्थितम् । समुत्थायार्जुनं प्रेम्णा सस्वजे पाण्डवर्षभः ॥"},
{"c": "7.60", "n": "3", "i": 35524, "v": "मूर्ध्नि चैनमुपाघ्राय परिष्वज्य च बाहुना । आशिषः परमाः प्रोच्य स्मयमानोऽभ्यभाषत ॥"},
{"c": "7.60", "n": "4", "i": 35525, "v": "व्यक्तमर्जुन संग्रामे ध्रुवस्ते विजयो महान् । यादृग्रूपा हि ते छाया प्रसन्नश्च जनार्दनः ॥"},
{"c": "7.60", "n": "5", "i": 35526, "v": "तमब्रवीत्ततो जिष्णुर्महदाश्चर्यमुत्तमम् । दृष्टवानस्मि भद्रं ते केशवस्य प्रसादजम् ॥"},
{"c": "7.60", "n": "6", "i": 35527, "v": "ततस्तत्कथयामास यथादृष्टं धनंजयः । आश्वासनार्थं सुहृदां त्र्यम्बकेन समागमम् ॥"},
{"c": "7.60", "n": "7", "i": 35528, "v": "ततः शिरोभिरवनिं स्पृष्ट्वा सर्वे च विस्मिताः । नमस्कृत्य वृषाङ्काय साधु साध्वित्यथाब्रुवन् ॥"},
{"c": "7.60", "n": "8", "i": 35529, "v": "अनुज्ञातास्ततः सर्वे सुहृदो धर्मसूनुना । त्वरमाणाः सुसंनद्धा हृष्टा युद्धाय निर्ययुः ॥"},
{"c": "7.60", "n": "9", "i": 35530, "v": "अभिवाद्य तु राजानं युयुधानाच्युतार्जुनाः । हृष्टा विनिर्ययुस्ते वै युधिष्ठिरनिवेशनात् ॥"},
{"c": "7.60", "n": "10", "i": 35531, "v": "रथेनैकेन दुर्धर्षौ युयुधानजनार्दनौ । जग्मतुः सहितौ वीरावर्जुनस्य निवेशनम् ॥"},
{"c": "7.60", "n": "11", "i": 35532, "v": "तत्र गत्वा हृषीकेशः कल्पयामास सूतवत् । रथं रथवरस्याजौ वानरर्षभलक्षणम् ॥"},
{"c": "7.60", "n": "12", "i": 35533, "v": "स मेघसमनिर्घोषस्तप्तकाञ्चनसप्रभः । बभौ रथवरः कॢप्तः शिशुर्दिवसकृद्यथा ॥"},
{"c": "7.60", "n": "13", "i": 35534, "v": "ततः पुरुषशार्दूलः सज्जः सज्जं पुरःसरः । कृताह्निकाय पार्थाय न्यवेदयत तं रथम् ॥"},
{"c": "7.60", "n": "14", "i": 35535, "v": "तं तु लोके वरः पुंसां किरीटी हेमवर्मभृत् । बाणबाणासनी वाहं प्रदक्षिणमवर्तत ॥"},
{"c": "7.60", "n": "15", "i": 35536, "v": "ततो विद्यावयोवृद्धैः क्रियावद्भिर्जितेन्द्रियैः । स्तूयमानो जयाशीभिरारुरोह महारथम् ॥"},
{"c": "7.60", "n": "16", "i": 35537, "v": "जैत्रैः सांग्रामिकैर्मन्त्रैः पूर्वमेव रथोत्तमम् । अभिमन्त्रितमर्चिष्मानुदयं भास्करो यथा ॥"},
{"c": "7.60", "n": "17", "i": 35538, "v": "स रथे रथिनां श्रेष्ठः काञ्चने काञ्चनावृतः । विबभौ विमलोऽर्चिष्मान्मेराविव दिवाकरः ॥"},
{"c": "7.60", "n": "18", "i": 35539, "v": "अन्वारुरोहतुः पार्थं युयुधानजनार्दनौ । शर्यातेर्यज्ञमायान्तं यथेन्द्रं देवमश्विनौ ॥"},
{"c": "7.60", "n": "19", "i": 35540, "v": "अथ जग्राह गोविन्दो रश्मीन्रश्मिवतां वरः । मातलिर्वासवस्येव वृत्रं हन्तुं प्रयास्यतः ॥"},
{"c": "7.60", "n": "20", "i": 35541, "v": "स ताभ्यां सहितः पार्थो रथप्रवरमास्थितः । सहितो बुधशुक्राभ्यां तमो निघ्नन्यथा शशी ॥"},
{"c": "7.60", "n": "21", "i": 35542, "v": "सैन्धवस्य वधप्रेप्सुः प्रयातः शत्रुपूगहा । सहाम्बुपतिमित्राभ्यां यथेन्द्रस्तारकामये ॥"},
{"c": "7.60", "n": "22", "i": 35543, "v": "ततो वादित्रनिर्घोषैर्मङ्गल्यैश्च स्तवैः शुभैः । प्रयान्तमर्जुनं सूता मागधाश्चैव तुष्टुवुः ॥"},
{"c": "7.60", "n": "23", "i": 35544, "v": "सजयाशीः सपुण्याहः सूतमागधनिस्वनः । युक्तो वादित्रघोषेण तेषां रतिकरोऽभवत् ॥"},
{"c": "7.60", "n": "24", "i": 35545, "v": "तमनुप्रयतो वायुः पुण्यगन्धवहः शुचिः । ववौ संहर्षयन्पार्थं द्विषतश्चापि शोषयन् ॥"},
{"c": "7.60", "n": "25", "i": 35546, "v": "प्रादुरासन्निमित्तानि विजयाय बहूनि च । पाण्डवानां त्वदीयानां विपरीतानि मारिष ॥"},
{"c": "7.60", "n": "26", "i": 35547, "v": "दृष्ट्वार्जुनो निमित्तानि विजयाय प्रदक्षिणम् । युयुधानं महेष्वासमिदं वचनमब्रवीत् ॥"},
{"c": "7.60", "n": "27", "i": 35548, "v": "युयुधानाद्य युद्धे मे दृश्यते विजयो ध्रुवः । यथा हीमानि लिङ्गानि दृश्यन्ते शिनिपुंगव ॥"},
{"c": "7.60", "n": "28", "i": 35549, "v": "सोऽहं तत्र गमिष्यामि यत्र सैन्धवको नृपः । यियासुर्यमलोकाय मम वीर्यं प्रतीक्षते ॥"},
{"c": "7.60", "n": "29", "i": 35550, "v": "यथा परमकं कृत्यं सैन्धवस्य वधे मम । तथैव सुमहत्कृत्यं धर्मराजस्य रक्षणे ॥"},
{"c": "7.60", "n": "30", "i": 35551, "v": "स त्वमद्य महाबाहो राजानं परिपालय । यथैव हि मया गुप्तस्त्वया गुप्तो भवेत्तथा ॥"},
{"c": "7.60", "n": "31", "i": 35552, "v": "त्वयि चाहं पराश्वस्य प्रद्युम्ने वा महारथे । शक्नुयां सैन्धवं हन्तुमनपेक्षो नरर्षभ ॥"},
{"c": "7.60", "n": "32", "i": 35553, "v": "मय्यपेक्षा न कर्तव्या कथंचिदपि सात्वत । राजन्येव परा गुप्तिः कार्या सर्वात्मना त्वया ॥"},
{"c": "7.60", "n": "33", "i": 35554, "v": "न हि यत्र महाबाहुर्वासुदेवो व्यवस्थितः । किंचिद्व्यापद्यते तत्र यत्राहमपि च ध्रुवम् ॥"},
{"c": "7.60", "n": "34", "i": 35555, "v": "एवमुक्तस्तु पार्थेन सात्यकिः परवीरहा । तथेत्युक्त्वागमत्तत्र यत्र राजा युधिष्ठिरः ॥"},
{"c": "7.61", "t": "धृतराष्ट्र उवाच ।"},
{"c": "7.61", "n": "1", "i": 35556, "v": "श्वोभूते किमकार्षुस्ते दुःखशोकसमन्विताः । अभिमन्यौ हते तत्र के वायुध्यन्त मामकाः ॥"},
{"c": "7.61", "n": "2", "i": 35557, "v": "जानन्तस्तस्य कर्माणि कुरवः सव्यसाचिनः । कथं तत्किल्बिषं कृत्वा निर्भया ब्रूहि मामकाः ॥"},
{"c": "7.61", "n": "3", "i": 35558, "v": "पुत्रशोकाभिसंतप्तं क्रुद्धं मृत्युमिवान्तकम् । आयान्तं पुरुषव्याघ्रं कथं ददृशुराहवे ॥"},
{"c": "7.61", "n": "4", "i": 35559, "v": "कपिराजध्वजं संख्ये विधुन्वानं महद्धनुः । दृष्ट्वा पुत्रपरिद्यूनं किमकुर्वन्त मामकाः ॥"},
{"c": "7.61", "n": "5", "i": 35560, "v": "किं नु संजय संग्रामे वृत्तं दुर्योधनं प्रति । परिदेवो महानत्र श्रुतो मे नाभिनन्दनम् ॥"},
{"c": "7.61", "n": "6", "i": 35561, "v": "बभूवुर्ये मनोग्राह्याः शब्दाः श्रुतिसुखावहाः । न श्रूयन्तेऽद्य ते सर्वे सैन्धवस्य निवेशने ॥"},
{"c": "7.61", "n": "7", "i": 35562, "v": "स्तुवतां नाद्य श्रूयन्ते पुत्राणां शिबिरे मम । सूतमागधसंघानां नर्तकानां च सर्वशः ॥"},
{"c": "7.61", "n": "8", "i": 35563, "v": "शब्देन नादिताभीक्ष्णमभवद्यत्र मे श्रुतिः । दीनानामद्य तं शब्दं न शृणोमि समीरितम् ॥"},
{"c": "7.61", "n": "9", "i": 35564, "v": "निवेशने सत्यधृतेः सोमदत्तस्य संजय । आसीनोऽहं पुरा तात शब्दमश्रौषमुत्तमम् ॥"},
{"c": "7.61", "n": "10", "i": 35565, "v": "तदद्य हीनपुण्योऽहमार्तस्वरनिनादितम् । निवेशनं हतोत्साहं पुत्राणां मम लक्षये ॥"},
{"c": "7.61", "n": "11", "i": 35566, "v": "विविंशतेर्दुर्मुखस्य चित्रसेनविकर्णयोः । अन्येषां च सुतानां मे न तथा श्रूयते ध्वनिः ॥"},
{"c": "7.61", "n": "12", "i": 35567, "v": "ब्राह्मणाः क्षत्रिया वैश्या यं शिष्याः पर्युपासते । द्रोणपुत्रं महेष्वासं पुत्राणां मे परायणम् ॥"},
{"c": "7.61", "n": "13", "i": 35568, "v": "वितण्डालापसंलापैर्हुतयाचितवन्दितैः । गीतैश्च विविधैरिष्टै रमते यो दिवानिशम् ॥"},
{"c": "7.61", "n": "14", "i": 35569, "v": "उपास्यमानो बहुभिः कुरुपाण्डवसात्वतैः । सूत तस्य गृहे शब्दो नाद्य द्रौणेर्यथा पुरा ॥"},
{"c": "7.61", "n": "15", "i": 35570, "v": "द्रोणपुत्रं महेष्वासं गायना नर्तकाश्च ये । अत्यर्थमुपतिष्ठन्ति तेषां न श्रूयते ध्वनिः ॥"},
{"c": "7.61", "n": "16", "i": 35571, "v": "विन्दानुविन्दयोः सायं शिबिरे यो महाध्वनिः । श्रूयते सोऽद्य न तथा केकयानां च वेश्मसु ॥"},
{"c": "7.61", "n": "17", "i": 35572, "v": "नित्यप्रमुदितानां च तालगीतस्वनो महान् । नृत्यतां श्रूयते तात गणानां सोऽद्य न ध्वनिः ॥"},
{"c": "7.61", "n": "18", "i": 35573, "v": "सप्ततन्तून्वितन्वाना यमुपासन्ति याजकाः । सौमदत्तिं श्रुतनिधिं तेषां न श्रूयते ध्वनिः ॥"},
{"c": "7.61", "n": "19", "i": 35574, "v": "ज्याघोषो ब्रह्मघोषश्च तोमरासिरथध्वनिः । द्रोणस्यासीदविरतो गृहे तन्न शृणोम्यहम् ॥"},
{"c": "7.61", "n": "20", "i": 35575, "v": "नानादेशसमुत्थानां गीतानां योऽभवत्स्वनः । वादित्रनादितानां च सोऽद्य न श्रूयते महान् ॥"},
{"c": "7.61", "n": "21", "i": 35576, "v": "यदा प्रभृत्युपप्लव्याच्छान्तिमिच्छञ्जनार्दनः । आगतः सर्वभूतानामनुकम्पार्थमच्युतः ॥"},
{"c": "7.61", "n": "22", "i": 35577, "v": "ततोऽहमब्रुवं सूत मन्दं दुर्योधनं तदा । वासुदेवेन तीर्थेन पुत्र संशाम्य पाण्डवैः ॥"},
{"c": "7.61", "n": "23", "i": 35578, "v": "कालप्राप्तमहं मन्ये मा त्वं दुर्योधनातिगाः । शमे चेद्याचमानं त्वं प्रत्याख्यास्यसि केशवम् । हितार्थमभिजल्पन्तं न तथास्त्यपराजयः ॥"},
{"c": "7.61", "n": "24", "i": 35579, "v": "प्रत्याचष्ट स दाशार्हमृषभं सर्वधन्विनाम् । अनुनेयानि जल्पन्तमनयान्नान्वपद्यत ॥"},
{"c": "7.61", "n": "25", "i": 35580, "v": "ततो दुःशासनस्यैव कर्णस्य च मतं द्वयोः । अन्ववर्तत हित्वा मां कृष्टः कालेन दुर्मतिः ॥"},
{"c": "7.61", "n": "26", "i": 35581, "v": "न ह्यहं द्यूतमिच्छामि विदुरो न प्रशंसति । सैन्धवो नेच्छते द्यूतं भीष्मो न द्यूतमिच्छति ॥"},
{"c": "7.61", "n": "27", "i": 35582, "v": "शल्यो भूरिश्रवाश्चैव पुरुमित्रो जयस्तथा । अश्वत्थामा कृपो द्रोणो द्यूतं नेच्छन्ति संजय ॥"},
{"c": "7.61", "n": "28", "i": 35583, "v": "एतेषां मतमाज्ञाय यदि वर्तेत पुत्रकः । सज्ञातिमित्रः ससुहृच्चिरं जीवेदनामयः ॥"},
{"c": "7.61", "n": "29", "i": 35584, "v": "श्लक्ष्णा मधुरसंभाषा ज्ञातिमध्ये प्रियंवदाः । कुलीनाः संमताः प्राज्ञाः सुखं प्राप्स्यन्ति पाण्डवाः ॥"},
{"c": "7.61", "n": "30", "i": 35585, "v": "धर्मापेक्षो नरो नित्यं सर्वत्र लभते सुखम् । प्रेत्यभावे च कल्याणं प्रसादं प्रतिपद्यते ॥"},
{"c": "7.61", "n": "31", "i": 35586, "v": "अर्हन्त्यर्धं पृथिव्यास्ते भोक्तुं सामर्थ्यसाधनाः । तेषामपि समुद्रान्ता पितृपैतामही मही ॥"},
{"c": "7.61", "n": "32", "i": 35587, "v": "नियुज्यमानाः स्थास्यन्ति पाण्डवा धर्मवर्त्मनि । सन्ति नो ज्ञातयस्तात येषां श्रोष्यन्ति पाण्डवाः ॥"},
{"c": "7.61", "n": "33", "i": 35588, "v": "शल्यस्य सोमदत्तस्य भीष्मस्य च महात्मनः । द्रोणस्याथ विकर्णस्य बाह्लिकस्य कृपस्य च ॥"},
{"c": "7.61", "n": "34", "i": 35589, "v": "अन्येषां चैव वृद्धानां भरतानां महात्मनाम् । त्वदर्थं ब्रुवतां तात करिष्यन्ति वचो हितम् ॥"},
{"c": "7.61", "n": "35", "i": 35590, "v": "कं वा त्वं मन्यसे तेषां यस्त्वा ब्रूयादतोऽन्यथा । कृष्णो न धर्मं संजह्यात्सर्वे ते च त्वदन्वयाः ॥"},
{"c": "7.61", "n": "36", "i": 35591, "v": "मयापि चोक्तास्ते वीरा वचनं धर्मसंहितम् । नान्यथा प्रकरिष्यन्ति धर्मात्मानो हि पाण्डवाः ॥"},
{"c": "7.61", "n": "37", "i": 35592, "v": "इत्यहं विलपन्सूत बहुशः पुत्रमुक्तवान् । न च मे श्रुतवान्मूढो मन्ये कालस्य पर्ययम् ॥"},
{"c": "7.61", "n": "38", "i": 35593, "v": "वृकोदरार्जुनौ यत्र वृष्णिवीरश्च सात्यकिः । उत्तमौजाश्च पाञ्चाल्यो युधामन्युश्च दुर्जयः ॥"},
{"c": "7.61", "n": "39", "i": 35594, "v": "धृष्टद्युम्नश्च दुर्धर्षः शिखण्डी चापराजितः । अश्मकाः केकयाश्चैव क्षत्रधर्मा च सौमकिः ॥"},
{"c": "7.61", "n": "40", "i": 35595, "v": "चैद्यश्च चेकितानश्च पुत्रः काश्यस्य चाभिभुः । द्रौपदेया विराटश्च द्रुपदश्च महारथः । यमौ च पुरुषव्याघ्रौ मन्त्री च मधुसूदनः ॥"},
{"c": "7.61", "n": "41", "i": 35596, "v": "क एताञ्जातु युध्येत लोकेऽस्मिन्वै जिजीविषुः । दिव्यमस्त्रं विकुर्वाणान्संहरेयुररिंदमाः ॥"},
{"c": "7.61", "n": "42", "i": 35597, "v": "अन्यो दुर्योधनात्कर्णाच्छकुनेश्चापि सौबलात् । दुःशासनचतुर्थानां नान्यं पश्यामि पञ्चमम् ॥"},
{"c": "7.61", "n": "43", "i": 35598, "v": "येषामभीशुहस्तः स्याद्विष्वक्सेनो रथे स्थितः । संनद्धश्चार्जुनो योद्धा तेषां नास्ति पराजयः ॥"},
{"c": "7.61", "n": "44", "i": 35599, "v": "तेषां मम विलापानां न हि दुर्योधनः स्मरेत् । हतौ हि पुरुषव्याघ्रौ भीष्मद्रोणौ त्वमात्थ मे ॥"},
{"c": "7.61", "n": "45", "i": 35600, "v": "तेषां विदुरवाक्यानामुक्तानां दीर्घदर्शिनाम् । दृष्ट्वेमां फलनिर्वृत्तिं मन्ये शोचन्ति पुत्रकाः ॥"},
{"c": "7.61", "n": "46", "i": 35601, "v": "हिमात्यये यथा कक्षं शुष्कं वातेरितो महान् । अग्निर्दहेत्तथा सेनां मामिकां स धनंजयः ॥"},
{"c": "7.61", "n": "47", "i": 35602, "v": "आचक्ष्व तद्धि नः सर्वं कुशलो ह्यसि संजय । यदुपायात्तु सायाह्ने कृत्वा पार्थस्य किल्बिषम् । अभिमन्यौ हते तात कथमासीन्मनो हि वः ॥"},
{"c": "7.61", "n": "48", "i": 35603, "v": "न जातु तस्य कर्माणि युधि गाण्डीवधन्वनः । अपकृत्वा महत्तात सोढुं शक्ष्यन्ति मामकाः ॥"},
{"c": "7.61", "n": "49", "i": 35604, "v": "किं नु दुर्योधनः कृत्यं कर्णः कृत्यं किमब्रवीत् । दुःशासनः सौबलश्च तेषामेवं गते अपि । सर्वेषां समवेतानां पुत्राणां मम संजय ॥"},
{"c": "7.61", "n": "50", "i": 35605, "v": "यद्वृत्तं तात संग्रामे मन्दस्यापनयैर्भृशम् । लोभानुगतदुर्बुद्धेः क्रोधेन विकृतात्मनः ॥"},
{"c": "7.61", "n": "51", "i": 35606, "v": "राज्यकामस्य मूढस्य रागोपहतचेतसः । दुर्नीतं वा सुनीतं वा तन्ममाचक्ष्व संजय ॥"},
{"c": "7.62", "t": "संजय उवाच ।"},
{"c": "7.62", "n": "1", "i": 35607, "v": "हन्त ते संप्रवक्ष्यामि सर्वं प्रत्यक्षदर्शिवान् । शुश्रूषस्व स्थिरो भूत्वा तव ह्यपनयो महान् ॥"},
{"c": "7.62", "n": "2", "i": 35608, "v": "गतोदके सेतुबन्धो यादृक्तादृगयं तव । विलापो निष्फलो राजन्मा शुचो भरतर्षभ ॥"},
{"c": "7.62", "n": "3", "i": 35609, "v": "अनतिक्रमणीयोऽयं कृतान्तस्याद्भुतो विधिः । मा शुचो भरतश्रेष्ठ दिष्टमेतत्पुरातनम् ॥"},
{"c": "7.62", "n": "4", "i": 35610, "v": "यदि हि त्वं पुरा द्यूतात्कुन्तीपुत्रं युधिष्ठिरम् । निवर्तयेथाः पुत्रांश्च न त्वां व्यसनमाव्रजेत् ॥"},
{"c": "7.62", "n": "5", "i": 35611, "v": "युद्धकाले पुनः प्राप्ते तदैव भवता यदि । निवर्तिताः स्युः संरब्धा न त्वां व्यसनमाव्रजेत् ॥"},
{"c": "7.62", "n": "6", "i": 35612, "v": "दुर्योधनं चाविधेयं बध्नीतेति पुरा यदि । कुरूनचोदयिष्यस्त्वं न त्वां व्यसनमाव्रजेत् ॥"},
{"c": "7.62", "n": "7", "i": 35613, "v": "तत्ते बुद्धिव्यभीचारमुपलप्स्यन्ति पाण्डवाः । पाञ्चाला वृष्णयः सर्वे ये चान्येऽपि महाजनाः ॥"},
{"c": "7.62", "n": "8", "i": 35614, "v": "स कृत्वा पितृकर्म त्वं पुत्रं संस्थाप्य सत्पथे । वर्तेथा यदि धर्मेण न त्वां व्यसनमाव्रजेत् ॥"},
{"c": "7.62", "n": "9", "i": 35615, "v": "त्वं तु प्राज्ञतमो लोके हित्वा धर्मं सनातनम् । दुर्योधनस्य कर्णस्य शकुनेश्चान्वगा मतम् ॥"},
{"c": "7.62", "n": "10", "i": 35616, "v": "तत्ते विलपितं सर्वं मया राजन्निशामितम् । अर्थे निविशमानस्य विषमिश्रं यथा मधु ॥"},
{"c": "7.62", "n": "11", "i": 35617, "v": "न तथा मन्यते कृष्णो राजानं पाण्डवं पुरा । न भीष्मं नैव च द्रोणं यथा त्वां मन्यते नृप ॥"},
{"c": "7.62", "n": "12", "i": 35618, "v": "व्यजानत यदा तु त्वां राजधर्मादधश्च्युतम् । तदा प्रभृति कृष्णस्त्वां न तथा बहु मन्यते ॥"},
{"c": "7.62", "n": "13", "i": 35619, "v": "परुषाण्युच्यमानांश्च यथा पार्थानुपेक्षसे । तस्यानुबन्धः प्राप्तस्त्वां पुत्राणां राज्यकामुकम् ॥"},
{"c": "7.62", "n": "14", "i": 35620, "v": "पितृपैतामहं राज्यमपवृत्तं तदानघ । अथ पार्थैर्जितां कृत्स्नां पृथिवीं प्रत्यपद्यथाः ॥"},
{"c": "7.62", "n": "15", "i": 35621, "v": "पाण्डुनावर्जितं राज्यं कौरवाणां यशस्तथा । ततश्चाभ्यधिकं भूयः पाण्डवैर्धर्मचारिभिः ॥"},
{"c": "7.62", "n": "16", "i": 35622, "v": "तेषां तत्तादृशं कर्म त्वामासाद्य सुनिष्फलम् । यत्पित्र्याद्भ्रंशिता राज्यात्त्वयेहामिषगृद्धिना ॥"},
{"c": "7.62", "n": "17", "i": 35623, "v": "यत्पुनर्युद्धकाले त्वं पुत्रान्गर्हयसे नृप । बहुधा व्याहरन्दोषान्न तदद्योपपद्यते ॥"},
{"c": "7.62", "n": "18", "i": 35624, "v": "न हि रक्षन्ति राजानो युध्यन्तो जीवितं रणे । चमूं विगाह्य पार्थानां युध्यन्ते क्षत्रियर्षभाः ॥"},
{"c": "7.62", "n": "19", "i": 35625, "v": "यां तु कृष्णार्जुनौ सेनां यां सात्यकिवृकोदरौ । रक्षेरन्को नु तां युध्येच्चमूमन्यत्र कौरवैः ॥"},
{"c": "7.62", "n": "20", "i": 35626, "v": "येषां योद्धा गुडाकेशो येषां मन्त्री जनार्दनः । येषां च सात्यकिर्गोप्ता येषां गोप्ता वृकोदरः ॥"},
{"c": "7.62", "n": "21", "i": 35627, "v": "को हि तान्विषहेद्योद्धुं मर्त्यधर्मा धनुर्धरः । अन्यत्र कौरवेयेभ्यो ये वा तेषां पदानुगाः ॥"},
{"c": "7.62", "n": "22", "i": 35628, "v": "यावत्तु शक्यते कर्तुमनुरक्तैर्जनाधिपैः । क्षत्रधर्मरतैः शूरैस्तावत्कुर्वन्ति कौरवाः ॥"},
{"c": "7.62", "n": "23", "i": 35629, "v": "यथा तु पुरुषव्याघ्रैर्युद्धं परमसङ्कटम् । कुरूणां पाण्डवैः सार्धं तत्सर्वं शृणु तत्त्वतः ॥"},
{"c": "7.63", "t": "संजय उवाच ।"},
{"c": "7.63", "n": "1", "i": 35630, "v": "तस्यां निशायां व्युष्टायां द्रोणः शस्त्रभृतां वरः । स्वान्यनीकानि सर्वाणि प्राक्रामद्व्यूहितुं ततः ॥"},
{"c": "7.63", "n": "2", "i": 35631, "v": "शूराणां गर्जतां राजन्संक्रुद्धानाममर्षिणाम् । श्रूयन्ते स्म गिरश्चित्राः परस्परवधैषिणाम् ॥"},
{"c": "7.63", "n": "3", "i": 35632, "v": "विस्फार्य च धनूंष्याजौ ज्याः करैः परिमृज्य च । विनिःश्वसन्तः प्राक्रोशन्क्वेदानीं स धनंजयः ॥"},
{"c": "7.63", "n": "4", "i": 35633, "v": "विकोशान्सुत्सरूनन्ये कृतधारान्समाहितान् । पीतानाकाशसंकाशानसीन्केचिच्च चिक्षिपुः ॥"},
{"c": "7.63", "n": "5", "i": 35634, "v": "चरन्तस्त्वसिमार्गांश्च धनुर्मार्गांश्च शिक्षया । संग्राममनसः शूरा दृश्यन्ते स्म सहस्रशः ॥"},
{"c": "7.63", "n": "6", "i": 35635, "v": "सघण्टाश्चन्दनादिग्धाः स्वर्णवज्रविभूषिताः । समुत्क्षिप्य गदाश्चान्ये पर्यपृच्छन्त पाण्डवम् ॥"},
{"c": "7.63", "n": "7", "i": 35636, "v": "अन्ये बलमदोन्मत्ताः परिघैर्बाहुशालिनः । चक्रुः संबाधमाकाशमुच्छ्रितेन्द्रध्वजोपमैः ॥"},
{"c": "7.63", "n": "8", "i": 35637, "v": "नानाप्रहरणैश्चान्ये विचित्रस्रगलंकृताः । संग्राममनसः शूरास्तत्र तत्र व्यवस्थिताः ॥"},
{"c": "7.63", "n": "9", "i": 35638, "v": "क्वार्जुनः क्व च गोविन्दः क्व च मानी वृकोदरः । क्व च ते सुहृदस्तेषामाह्वयन्तो रणे तदा ॥"},
{"c": "7.63", "n": "10", "i": 35639, "v": "ततः शङ्खमुपाध्माय त्वरयन्वाजिनः स्वयम् । इतस्ततस्तान्रचयन्द्रोणश्चरति वेगितः ॥"},
{"c": "7.63", "n": "11", "i": 35640, "v": "तेष्वनीकेषु सर्वेषु स्थितेष्वाहवनन्दिषु । भारद्वाजो महाराज जयद्रथमथाब्रवीत् ॥"},
{"c": "7.63", "n": "12", "i": 35641, "v": "त्वं चैव सौमदत्तिश्च कर्णश्चैव महारथः । अश्वत्थामा च शल्यश्च वृषसेनः कृपस्तथा ॥"},
{"c": "7.63", "n": "13", "i": 35642, "v": "शतं चाश्वसहस्राणां रथानामयुतानि षट् । द्विरदानां प्रभिन्नानां सहस्राणि चतुर्दश ॥"},
{"c": "7.63", "n": "14", "i": 35643, "v": "पदातीनां सहस्राणि दंशितान्येकविंशतिः । गव्यूतिषु त्रिमात्रेषु मामनासाद्य तिष्ठत ॥"},
{"c": "7.63", "n": "15", "i": 35644, "v": "तत्रस्थं त्वां न संसोढुं शक्ता देवाः सवासवाः । किं पुनः पाण्डवाः सर्वे समाश्वसिहि सैन्धव ॥"},
{"c": "7.63", "n": "16", "i": 35645, "v": "एवमुक्तः समाश्वस्तः सिन्धुराजो जयद्रथः । संप्रायात्सह गान्धारैर्वृतस्तैश्च महारथैः । वर्मिभिः सादिभिर्यत्तैः प्रासपाणिभिरास्थितैः ॥"},
{"c": "7.63", "n": "17", "i": 35646, "v": "चामरापीडिनः सर्वे जाम्बूनदविभूषिताः । जयद्रथस्य राजेन्द्र हयाः साधुप्रवाहिनः । ते चैव सप्तसाहस्रा द्विसाहस्राश्च सैन्धवाः ॥"},
{"c": "7.63", "n": "18", "i": 35647, "v": "मत्तानामधिरूढानां हस्त्यारोहैर्विशारदैः । नागानां भीमरूपाणां वर्मिणां रौद्रकर्मिणाम् ॥"},
{"c": "7.63", "n": "19", "i": 35648, "v": "अध्यर्धेन सहस्रेण पुत्रो दुर्मर्षणस्तव । अग्रतः सर्वसैन्यानां योत्स्यमानो व्यवस्थितः ॥"},
{"c": "7.63", "n": "20", "i": 35649, "v": "ततो दुःशासनश्चैव विकर्णश्च तवात्मजौ । सिन्धुराजार्थसिद्ध्यर्थमग्रानीके व्यवस्थितौ ॥"},
{"c": "7.63", "n": "21", "i": 35650, "v": "दीर्घो द्वादशगव्यूतिः पश्चार्धे पञ्च विस्तृतः । व्यूहः स चक्रशकटो भारद्वाजेन निर्मितः ॥"},
{"c": "7.63", "n": "22", "i": 35651, "v": "नानानृपतिभिर्वीरैस्तत्र तत्र व्यवस्थितैः । रथाश्वगजपत्त्योघैर्द्रोणेन विहितः स्वयम् ॥"},
{"c": "7.63", "n": "23", "i": 35652, "v": "पश्चार्धे तस्य पद्मस्तु गर्भव्यूहः सुदुर्भिदः । सूची पद्मस्य मध्यस्थो गूढो व्यूहः पुनः कृतः ॥"},
{"c": "7.63", "n": "24", "i": 35653, "v": "एवमेतं महाव्यूहं व्यूह्य द्रोणो व्यवस्थितः । सूचीमुखे महेष्वासः कृतवर्मा व्यवस्थितः ॥"},
{"c": "7.63", "n": "25", "i": 35654, "v": "अनन्तरं च काम्बोजो जलसंधश्च मारिष । दुर्योधनः सहामात्यस्तदनन्तरमेव च ॥"},
{"c": "7.63", "n": "26", "i": 35655, "v": "ततः शतसहस्राणि योधानामनिवर्तिनाम् । व्यवस्थितानि सर्वाणि शकटे सूचिरक्षिणः ॥"},
{"c": "7.63", "n": "27", "i": 35656, "v": "तेषां च पृष्ठतो राज बलेन महता वृतः । जयद्रथस्ततो राजन्सूचिपाशे व्यवस्थितः ॥"},
{"c": "7.63", "n": "28", "i": 35657, "v": "शकटस्य तु राजेन्द्र भारद्वाजो मुखे स्थितः । अनु तस्याभवद्भोजो जुगोपैनं ततः स्वयम् ॥"},
{"c": "7.63", "n": "29", "i": 35658, "v": "श्वेतवर्माम्बरोष्णीषो व्यूढोरस्को महाभुजः । धनुर्विस्फारयन्द्रोणस्तस्थौ क्रुद्ध इवान्तकः ॥"},
{"c": "7.63", "n": "30", "i": 35659, "v": "पताकिनं शोणहयं वेदीकृष्णाजिनध्वजम् । द्रोणस्य रथमालोक्य प्रहृष्टाः कुरवोऽभवन् ॥"},
{"c": "7.63", "n": "31", "i": 35660, "v": "सिद्धचारणसंघानां विस्मयः सुमहानभूत् । द्रोणेन विहितं दृष्ट्वा व्यूहं क्षुब्धार्णवोपमम् ॥"},
{"c": "7.63", "n": "32", "i": 35661, "v": "सशैलसागरवनां नानाजनपदाकुलाम् । ग्रसेद्व्यूहः क्षितिं सर्वामिति भूतानि मेनिरे ॥"},
{"c": "7.63", "n": "33", "i": 35662, "v": "बहुरथमनुजाश्वपत्तिनागं; प्रतिभयनिस्वनमद्भुताभरूपम् । अहितहृदयभेदनं महद्वै; शकटमवेक्ष्य कृतं ननन्द राजा ॥"},
{"c": "7.64", "t": "संजय उवाच ।"},
{"c": "7.64", "n": "1", "i": 35663, "v": "ततो व्यूढेष्वनीकेषु समुत्क्रुष्टेषु मारिष । ताड्यमानासु भेरीषु मृदङ्गेषु नदत्सु च ॥"},
{"c": "7.64", "n": "2", "i": 35664, "v": "अनीकानां च संह्रादे वादित्राणां च निस्वने । प्रध्मापितेषु शङ्खेषु संनादे लोमहर्षणे ॥"},
{"c": "7.64", "n": "3", "i": 35665, "v": "अभिहारयत्सु शनकैर्भरतेषु युयुत्सुषु । रौद्रे मुहूर्ते संप्राप्ते सव्यसाची व्यदृश्यत ॥"},
{"c": "7.64", "n": "4", "i": 35666, "v": "वडानां वायसानां च पुरस्तात्सव्यसाचिनः । बहुलानि सहस्राणि प्राक्रीडंस्तत्र भारत ॥"},
{"c": "7.64", "n": "5", "i": 35667, "v": "मृगाश्च घोरसंनादाः शिवाश्चाशिवदर्शनाः । दक्षिणेन प्रयातानामस्माकं प्राणदंस्तथा ॥"},
{"c": "7.64", "n": "6", "i": 35668, "v": "सनिर्घाता ज्वलन्त्यश्च पेतुरुल्काः समन्ततः । चचाल च मही कृत्स्ना भये घोरे समुत्थिते ॥"},
{"c": "7.64", "n": "7", "i": 35669, "v": "विष्वग्वाताः सनिर्घाता रूक्षाः शर्करवर्षिणः । ववुरायाति कौन्तेये संग्रामे समुपस्थिते ॥"},
{"c": "7.64", "n": "8", "i": 35670, "v": "नाकुलिस्तु शतानीको धृष्टद्युम्नश्च पार्षतः । पाण्डवानामनीकानि प्राज्ञौ तौ व्यूहतुस्तदा ॥"},
{"c": "7.64", "n": "9", "i": 35671, "v": "ततो रथसहस्रेण द्विरदानां शतेन च । त्रिभिरश्वसहस्रैश्च पदातीनां शतैः शतैः ॥"},
{"c": "7.64", "n": "10", "i": 35672, "v": "अध्यर्धमात्रे धनुषां सहस्रे तनयस्तव । अग्रतः सर्वसैन्यानां स्थित्वा दुर्मर्षणोऽब्रवीत् ॥"},
{"c": "7.64", "n": "11", "i": 35673, "v": "अद्य गाण्डीवधन्वानं तपन्तं युद्धदुर्मदम् । अहमावारयिष्यामि वेलेव मकरालयम् ॥"},
{"c": "7.64", "n": "12", "i": 35674, "v": "अद्य पश्यन्तु संग्रामे धनंजयममर्षणम् । विषक्तं मयि दुर्धर्षमश्मकूटमिवाश्मनि ॥"},
{"c": "7.64", "n": "13", "i": 35675, "v": "एवं ब्रुवन्महाराज महात्मा स महामतिः । महेष्वासैर्वृतो राजन्महेष्वासो व्यवस्थितः ॥"},
{"c": "7.64", "n": "14", "i": 35676, "v": "ततोऽन्तक इव क्रुद्धः सवज्र इव वासवः । दण्डपाणिरिवासह्यो मृत्युः कालेन चोदितः ॥"},
{"c": "7.64", "n": "15", "i": 35677, "v": "शूलपाणिरिवाक्षोभ्यो वरुणः पाशवानिव । युगान्ताग्निरिवार्चिष्मान्प्रधक्ष्यन्वै पुनः प्रजाः ॥"},
{"c": "7.64", "n": "16", "i": 35678, "v": "क्रोधामर्षबलोद्धूतो निवातकवचान्तकः । जयो जेता स्थितः सत्ये पारयिष्यन्महाव्रतम् ॥"},
{"c": "7.64", "n": "17", "i": 35679, "v": "आमुक्तकवचः खड्गी जाम्बूनदकिरीटभृत् । शुभ्रवर्माम्बरधरः स्वङ्गदी चारुकुण्डली ॥"},
{"c": "7.64", "n": "18", "i": 35680, "v": "रथप्रवरमास्थाय नरो नारायणानुगः । विधुन्वन्गाण्डिवं संख्ये बभौ सूर्य इवोदितः ॥"},
{"c": "7.64", "n": "19", "i": 35681, "v": "सोऽग्रानीकस्य महत इषुपाते धनंजयः । व्यवस्थाप्य रथं सज्जं शङ्खं दध्मौ प्रतापवान् ॥"},
{"c": "7.64", "n": "20", "i": 35682, "v": "अथ कृष्णोऽप्यसंभ्रान्तः पार्थेन सह मारिष । प्राध्मापयत्पाञ्चजन्यं शङ्खप्रवरमोजसा ॥"},
{"c": "7.64", "n": "21", "i": 35683, "v": "तयोः शङ्खप्रणादेन तव सैन्ये विशां पते । आसन्संहृष्टरोमाणः कम्पिता गतचेतसः ॥"},
{"c": "7.64", "n": "22", "i": 35684, "v": "यथा त्रसन्ति भूतानि सर्वाण्यशनिनिस्वनात् । तथा शङ्खप्रणादेन वित्रेसुस्तव सैनिकाः ॥"},
{"c": "7.64", "n": "23", "i": 35685, "v": "प्रसुस्रुवुः शकृन्मूत्रं वाहनानि च सर्वशः । एवं सवाहनं सर्वमाविग्नमभवद्बलम् ॥"},
{"c": "7.64", "n": "24", "i": 35686, "v": "व्यषीदन्त नरा राजञ्शङ्खशब्देन मारिष । विसंज्ञाश्चाभवन्केचित्केचिद्राजन्वितत्रसुः ॥"},
{"c": "7.64", "n": "25", "i": 35687, "v": "ततः कपिर्महानादं सह भूतैर्ध्वजालयैः । अकरोद्व्यादितास्यश्च भीषयंस्तव सैनिकान् ॥"},
{"c": "7.64", "n": "26", "i": 35688, "v": "ततः शङ्खाश्च भेर्यश्च मृदङ्गाश्चानकैः सह । पुनरेवाभ्यहन्यन्त तव सैन्यप्रहर्षणाः ॥"},
{"c": "7.64", "n": "27", "i": 35689, "v": "नानावादित्रसंह्रादैः क्ष्वेडितास्फोटिताकुलैः । सिंहनादैः सवादित्रैः समाहूतैर्महारथैः ॥"},
{"c": "7.64", "n": "28", "i": 35690, "v": "तस्मिन्सुतुमुले शब्दे भीरूणां भयवर्धने । अतीव हृष्टो दाशार्हमब्रवीत्पाकशासनिः ॥"},
{"c": "7.64", "n": "29", "i": 35691, "v": "चोदयाश्वान्हृषीकेश यत्र दुर्मर्षणः स्थितः । एतद्भित्त्वा गजानीकं प्रवेक्ष्याम्यरिवाहिनीम् ॥"},
{"c": "7.64", "n": "30", "i": 35692, "v": "एवमुक्तो महाबाहुः केशवः सव्यसाचिना । अचोदयद्धयांस्तत्र यत्र दुर्मर्षणः स्थितः ॥"},
{"c": "7.64", "n": "31", "i": 35693, "v": "स संप्रहारस्तुमुलः संप्रवृत्तः सुदारुणः । एकस्य च बहूनां च रथनागनरक्षयः ॥"},
{"c": "7.64", "n": "32", "i": 35694, "v": "ततः सायकवर्षेण पर्जन्य इव वृष्टिमान् । परानवाकिरत्पार्थः पर्वतानिव नीरदः ॥"},
{"c": "7.64", "n": "33", "i": 35695, "v": "ते चापि रथिनः सर्वे त्वरिताः कृतहस्तवत् । अवाकिरन्बाणजालैस्ततः कृष्णधनंजयौ ॥"},
{"c": "7.64", "n": "34", "i": 35696, "v": "ततः क्रुद्धो महाबाहुर्वार्यमाणः परैर्युधि । शिरांसि रथिनां पार्थः कायेभ्योऽपाहरच्छरैः ॥"},
{"c": "7.64", "n": "35", "i": 35697, "v": "उद्भ्रान्तनयनैर्वक्त्रैः संदष्टोष्ठपुटैः शुभैः । सकुण्डलशिरस्त्राणैर्वसुधा समकीर्यत ॥"},
{"c": "7.64", "n": "36", "i": 35698, "v": "पुण्डरीकवनानीव विध्वस्तानि समन्ततः । विनिकीर्णानि योधानां वदनानि चकाशिरे ॥"},
{"c": "7.64", "n": "37", "i": 35699, "v": "तपनीयविचित्राणि सिक्तानि रुधिरेण च । अदृश्यन्त यथा राजन्मेघसंघाः सविद्युतः ॥"},
{"c": "7.64", "n": "38", "i": 35700, "v": "शिरसां पततां राजञ्शब्दोऽभूत्पृथिवीतले । कालेन परिपक्वानां तालानां पततामिव ॥"},
{"c": "7.64", "n": "39", "i": 35701, "v": "ततः कबन्धः कश्चित्तु धनुरालम्ब्य तिष्ठति । कश्चित्खड्गं विनिष्कृष्य भुजेनोद्यम्य तिष्ठति ॥"},
{"c": "7.64", "n": "40", "i": 35702, "v": "नाजानन्त शिरांस्युर्व्यां पतितानि नरर्षभाः । अमृष्यमाणाः कौन्तेयं संग्रामे जयगृद्धिनः ॥"},
{"c": "7.64", "n": "41", "i": 35703, "v": "हयानामुत्तमाङ्गैश्च हस्तिहस्तैश्च मेदिनी । बाहुभिश्च शिरोभिश्च वीराणां समकीर्यत ॥"},
{"c": "7.64", "n": "42", "i": 35704, "v": "अयं पार्थः कुतः पार्थ एष पार्थ इति प्रभो । तव सैन्येषु योधानां पार्थभूतमिवाभवत् ॥"},
{"c": "7.64", "n": "43", "i": 35705, "v": "अन्योन्यमपि चाजघ्नुरात्मानमपि चापरे । पार्थभूतममन्यन्त जगत्कालेन मोहिताः ॥"},
{"c": "7.64", "n": "44", "i": 35706, "v": "निष्टनन्तः सरुधिरा विसंज्ञा गाढवेदनाः । शयाना बहवो वीराः कीर्तयन्तः सुहृज्जनम् ॥"},
{"c": "7.64", "n": "45", "i": 35707, "v": "सभिण्डिपालाः सप्रासाः सशक्त्यृष्टिपरश्वधाः । सनिर्यूहाः सनिस्त्रिंशाः सशरासनतोमराः ॥"},
{"c": "7.64", "n": "46", "i": 35708, "v": "सबाणवर्माभरणाः सगदाः साङ्गदा रणे । महाभुजगसंकाशा बाहवः परिघोपमाः ॥"},
{"c": "7.64", "n": "47", "i": 35709, "v": "उद्वेष्टन्ति विचेष्टन्ति संवेष्टन्ति च सर्वशः । वेगं कुर्वन्ति संरब्धा निकृत्ताः परमेषुभिः ॥"},
{"c": "7.64", "n": "48", "i": 35710, "v": "यो यः स्म समरे पार्थं प्रतिसंरभते नरः । तस्य तस्यान्तको बाणः शरीरमुपसर्पति ॥"},
{"c": "7.64", "n": "49", "i": 35711, "v": "नृत्यतो रथमार्गेषु धनुर्व्यायच्छतस्तथा । न कश्चित्तत्र पार्थस्य ददर्शान्तरमण्वपि ॥"},
{"c": "7.64", "n": "50", "i": 35712, "v": "यत्तस्य घटमानस्य क्षिप्रं विक्षिपतः शरान् । लाघवात्पाण्डुपुत्रस्य व्यस्मयन्त परे जनाः ॥"},
{"c": "7.64", "n": "51", "i": 35713, "v": "हस्तिनं हस्तियन्तारमश्वमाश्विकमेव च । अभिनत्फल्गुनो बाणै रथिनं च ससारथिम् ॥"},
{"c": "7.64", "n": "52", "i": 35714, "v": "आवर्तमानमावृत्तं युध्यमानं च पाण्डवः । प्रमुखे तिष्ठमानं च न कंचिन्न निहन्ति सः ॥"},
{"c": "7.64", "n": "53", "i": 35715, "v": "यथोदयन्वै गगने सूर्यो हन्ति महत्तमः । तथार्जुनो गजानीकमवधीत्कङ्कपत्रिभिः ॥"},
{"c": "7.64", "n": "54", "i": 35716, "v": "हस्तिभिः पतितैर्भिन्नैस्तव सैन्यमदृश्यत । अन्तकाले यथा भूमिर्विनिकीर्णैर्महीधरैः ॥"},
{"c": "7.64", "n": "55", "i": 35717, "v": "यथा मध्यंदिने सूर्यो दुष्प्रेक्ष्यः प्राणिभिः सदा । तथा धनंजयः क्रुद्धो दुष्प्रेक्ष्यो युधि शत्रुभिः ॥"},
{"c": "7.64", "n": "56", "i": 35718, "v": "तत्तथा तव पुत्रस्य सैन्यं युधि परंतप । प्रभग्नं द्रुतमाविग्नमतीव शरपीडितम् ॥"},
{"c": "7.64", "n": "57", "i": 35719, "v": "मारुतेनेव महता मेघानीकं विधूयता । प्रकाल्यमानं तत्सैन्यं नाशकत्प्रतिवीक्षितुम् ॥"},
{"c": "7.64", "n": "58", "i": 35720, "v": "प्रतोदैश्चापकोटीभिर्हुंकारैः साधुवाहितैः । कशापार्ष्ण्यभिघातैश्च वाग्भिरुग्राभिरेव च ॥"},
{"c": "7.64", "n": "59", "i": 35721, "v": "चोदयन्तो हयांस्तूर्णं पलायन्ते स्म तावकाः । सादिनो रथिनश्चैव पत्तयश्चार्जुनार्दिताः ॥"},
{"c": "7.64", "n": "60", "i": 35722, "v": "पार्ष्ण्यङ्गुष्ठाङ्कुशैर्नागांश्चोदयन्तस्तथापरे । शरैः संमोहिताश्चान्ये तमेवाभिमुखा ययौ । तव योधा हतोत्साहा विभ्रान्तमनसस्तदा ॥"},
{"c": "7.65", "t": "धृतराष्ट्र उवाच ।"},
{"c": "7.65", "n": "1", "i": 35723, "v": "तस्मिन्प्रभग्ने सैन्याग्रे वध्यमाने किरीटिना । के नु तत्र रणे वीराः प्रत्युदीयुर्धनंजयम् ॥"},
{"c": "7.65", "n": "2", "i": 35724, "v": "आहोस्विच्छकटव्यूहं प्रविष्टा मोघनिश्चयाः । द्रोणमाश्रित्य तिष्ठन्तः प्राकारमकुतोभयाः ॥"},
{"c": "7.65", "t": "संजय उवाच ।"},
{"c": "7.65", "n": "3", "i": 35725, "v": "तथार्जुनेन संभग्ने तस्मिंस्तव बले तदा । हतवीरे हतोत्साहे पलायनकृतक्षणे ॥"},
{"c": "7.65", "n": "4", "i": 35726, "v": "पाकशासनिनाभीक्ष्णं वध्यमाने शरोत्तमैः । न तत्र कश्चित्संग्रामे शशाकार्जुनमीक्षितुम् ॥"},
{"c": "7.65", "n": "5", "i": 35727, "v": "ततस्तव सुतो राजन्दृष्ट्वा सैन्यं तथागतम् । दुःशासनो भृशं क्रुद्धो युद्धायार्जुनमभ्ययात् ॥"},
{"c": "7.65", "n": "6", "i": 35728, "v": "स काञ्चनविचित्रेण कवचेन समावृतः । जाम्बूनदशिरस्त्राणः शूरस्तीव्रपराक्रमः ॥"},
{"c": "7.65", "n": "7", "i": 35729, "v": "नागानीकेन महता ग्रसन्निव महीमिमाम् । दुःशासनो महाराज सव्यसाचिनमावृणोत् ॥"},
{"c": "7.65", "n": "8", "i": 35730, "v": "ह्रादेन गजघण्टानां शङ्खानां निनदेन च । ज्याक्षेपनिनदैश्चैव विरावेण च दन्तिनाम् ॥"},
{"c": "7.65", "n": "9", "i": 35731, "v": "भूर्दिशश्चान्तरिक्षं च शब्देनासीत्समावृतम् । स मुहूर्तं प्रतिभयो दारुणः समपद्यत ॥"},
{"c": "7.65", "n": "10", "i": 35732, "v": "तान्दृष्ट्वा पततस्तूर्णमङ्कुशैरभिचोदितान् । व्यालम्बहस्तान्संरब्धान्सपक्षानिव पर्वतान् ॥"},
{"c": "7.65", "n": "11", "i": 35733, "v": "सिंहनादेन महता नरसिंहो धनंजयः । गजानीकममित्राणामभितो व्यधमच्छरैः ॥"},
{"c": "7.65", "n": "12", "i": 35734, "v": "महोर्मिणमिवोद्धूतं श्वसनेन महार्णवम् । किरीटी तद्गजानीकं प्राविशन्मकरो यथा ॥"},
{"c": "7.65", "n": "13", "i": 35735, "v": "काष्ठातीत इवादित्यः प्रतपन्युगसंक्षये । ददृशे दिक्षु सर्वासु पार्थः परपुरंजयः ॥"},
{"c": "7.65", "n": "14", "i": 35736, "v": "खुरशब्देन चाश्वानां नेमिघोषेण तेन च । तेन चोत्क्रुष्टशब्देन ज्यानिनादेन तेन च । देवदत्तस्य घोषेण गाण्डीवनिनदेन च ॥"},
{"c": "7.65", "n": "15", "i": 35737, "v": "मन्दवेगतरा नागा बभूवुस्ते विचेतसः । शरैराशीविषस्पर्शैर्निर्भिन्नाः सव्यसाचिना ॥"},
{"c": "7.65", "n": "16", "i": 35738, "v": "ते गजा विशिखैस्तीक्ष्णैर्युधि गाण्डीवचोदितैः । अनेकशतसाहस्रैः सर्वाङ्गेषु समर्पिताः ॥"},
{"c": "7.65", "n": "17", "i": 35739, "v": "आरावं परमं कृत्वा वध्यमानाः किरीटिना । निपेतुरनिशं भूमौ छिन्नपक्षा इवाद्रयः ॥"},
{"c": "7.65", "n": "18", "i": 35740, "v": "अपरे दन्तवेष्टेषु कुम्भेषु च कटेषु च । शरैः समर्पिता नागाः क्रौञ्चवद्व्यनदन्मुहुः ॥"},
{"c": "7.65", "n": "19", "i": 35741, "v": "गजस्कन्धगतानां च पुरुषाणां किरीटिना । आच्छिद्यन्तोत्तमाङ्गानि भल्लैः संनतपर्वभिः ॥"},
{"c": "7.65", "n": "20", "i": 35742, "v": "सकुण्डलानां पततां शिरसां धरणीतले । पद्मानामिव संघातैः पार्थश्चक्रे निवेदनम् ॥"},
{"c": "7.65", "n": "21", "i": 35743, "v": "यन्त्रबद्धा विकवचा व्रणार्ता रुधिरोक्षिताः । भ्रमत्सु युधि नागेषु मनुष्या विललम्बिरे ॥"},
{"c": "7.65", "n": "22", "i": 35744, "v": "केचिदेकेन बाणेन सुमुक्तेन पतत्रिणा । द्वौ त्रयश्च विनिर्भिन्ना निपेतुर्धरणीतले ॥"},
{"c": "7.65", "n": "23", "i": 35745, "v": "मौर्वीं धनुर्ध्वजं चैव युगानीषास्तथैव च । रथिनां कुट्टयामास भल्लैः संनतपर्वभिः ॥"},
{"c": "7.65", "n": "24", "i": 35746, "v": "न संदधन्न चाप्यस्यन्न विमुञ्चन्न चोद्धरन् । मण्डलेनैव धनुषा नृत्यन्पार्थः स्म दृश्यते ॥"},
{"c": "7.65", "n": "25", "i": 35747, "v": "अतिविद्धाश्च नाराचैर्वमन्तो रुधिरं मुखैः । मुहूर्तान्निपतन्त्यन्ये वारणा वसुधातले ॥"},
{"c": "7.65", "n": "26", "i": 35748, "v": "उत्थितान्यगणेयानि कबन्धानि समन्ततः । अदृश्यन्त महाराज तस्मिन्परमसंकुले ॥"},
{"c": "7.65", "n": "27", "i": 35749, "v": "सचापाः साङ्गुलित्राणाः सखड्गाः साङ्गदा रणे । अदृश्यन्त भुजाश्छिन्ना हेमाभरणभूषिताः ॥"},
{"c": "7.65", "n": "28", "i": 35750, "v": "सूपस्करैरधिष्ठानैरीषादण्डकबन्धुरैः । चक्रैर्विमथितैरक्षै भग्नैश्च बहुधा युगैः ॥"},
{"c": "7.65", "n": "29", "i": 35751, "v": "वर्मचापशरैश्चैव व्यवकीर्णैस्ततस्ततः । स्रग्भिराभरणैर्वस्त्रैः पतितैश्च महाध्वजैः ॥"},
{"c": "7.65", "n": "30", "i": 35752, "v": "निहतैर्वारणैरश्वैः क्षत्रियैश्च निपातितैः । अदृश्यत मही तत्र दारुणप्रतिदर्शना ॥"},
{"c": "7.65", "n": "31", "i": 35753, "v": "एवं दुःशासनबलं वध्यमानं किरीटिना । संप्राद्रवन्महाराज व्यथितं वै सनायकम् ॥"},
{"c": "7.65", "n": "32", "i": 35754, "v": "ततो दुःशासनस्त्रस्तः सहानीकः शरार्दितः । द्रोणं त्रातारमाकाङ्क्षञ्शकटव्यूहमभ्यगात् ॥"},
{"c": "7.66", "t": "संजय उवाच ।"},
{"c": "7.66", "n": "1", "i": 35755, "v": "दुःशासनबलं हत्वा सव्यसाची धनंजयः । सिन्धुराजं परीप्सन्वै द्रोणानीकमुपाद्रवत् ॥"},
{"c": "7.66", "n": "2", "i": 35756, "v": "स तु द्रोणं समासाद्य व्यूहस्य प्रमुखे स्थितम् । कृताञ्जलिरिदं वाक्यं कृष्णस्यानुमतेऽब्रवीत् ॥"},
{"c": "7.66", "n": "3", "i": 35757, "v": "शिवेन ध्याहि मां ब्रह्मन्स्वस्ति चैव वदस्व मे । भवत्प्रसादादिच्छामि प्रवेष्टुं दुर्भिदां चमूम् ॥"},
{"c": "7.66", "n": "4", "i": 35758, "v": "भवान्पितृसमो मह्यं धर्मराजसमोऽपि च । तथा कृष्णसमश्चैव सत्यमेतद्ब्रवीमि ते ॥"},
{"c": "7.66", "n": "5", "i": 35759, "v": "अश्वत्थामा यथा तात रक्षणीयस्तवानघ । तथाहमपि ते रक्ष्यः सदैव द्विजसत्तम ॥"},
{"c": "7.66", "n": "6", "i": 35760, "v": "तव प्रसादादिच्छामि सिन्धुराजानमाहवे । निहन्तुं द्विपदां श्रेष्ठ प्रतिज्ञां रक्ष मे विभो ॥"},
{"c": "7.66", "n": "7", "i": 35761, "v": "एवमुक्तस्तदाचार्यः प्रत्युवाच स्मयन्निव । मामजित्वा न बीभत्सो शक्यो जेतुं जयद्रथः ॥"},
{"c": "7.66", "n": "8", "i": 35762, "v": "एतावदुक्त्वा तं द्रोणः शरव्रातैरवाकिरत् । सरथाश्वध्वजं तीक्ष्णैः प्रहसन्वै ससारथिम् ॥"},
{"c": "7.66", "n": "9", "i": 35763, "v": "ततोऽर्जुनः शरव्रातान्द्रोणस्यावार्य सायकैः । द्रोणमभ्यर्दयद्बाणैर्घोररूपैर्महत्तरैः ॥"},
{"c": "7.66", "n": "10", "i": 35764, "v": "विव्याध च रणे द्रोणमनुमान्य विशां पते । क्षत्रधर्मं समास्थाय नवभिः सायकैः पुनः ॥"},
{"c": "7.66", "n": "11", "i": 35765, "v": "तस्येषूनिषुभिश्छित्त्वा द्रोणो विव्याध तावुभौ । विषाग्निज्वलनप्रख्यैरिषुभिः कृष्णपाण्डवौ ॥"},
{"c": "7.66", "n": "12", "i": 35766, "v": "इयेष पाण्डवस्तस्य बाणैश्छेत्तुं शरासनम् । तस्य चिन्तयतस्त्वेवं फल्गुनस्य महात्मनः । द्रोणः शरैरसंभ्रान्तो ज्यां चिच्छेदाशु वीर्यवान् ॥"},
{"c": "7.66", "n": "13", "i": 35767, "v": "विव्याध च हयानस्य ध्वजं सारथिमेव च । अर्जुनं च शरैर्वीरं स्मयमानोऽभ्यवाकिरत् ॥"},
{"c": "7.66", "n": "14", "i": 35768, "v": "एतस्मिन्नन्तरे पार्थः सज्जं कृत्वा महद्धनुः । विशेषयिष्यन्नाचार्यं सर्वास्त्रविदुषां वरम् । मुमोच षट्शतान्बाणान्गृहीत्वैकमिव द्रुतम् ॥"},
{"c": "7.66", "n": "15", "i": 35769, "v": "पुनः सप्त शतानन्यान्सहस्रं चानिवर्तिनाम् । चिक्षेपायुतशश्चान्यांस्तेऽघ्नन्द्रोणस्य तां चमूम् ॥"},
{"c": "7.66", "n": "16", "i": 35770, "v": "तैः सम्यगस्तैर्बलिना कृतिना चित्रयोधिना । मनुष्यवाजिमातङ्गा विद्धाः पेतुर्गतासवः ॥"},
{"c": "7.66", "n": "17", "i": 35771, "v": "विद्रुताश्च रणे पेतुः संछिन्नायुधजीविताः । रथिनो रथमुख्येभ्यः सहयाः शरपीडिताः ॥"},
{"c": "7.66", "n": "18", "i": 35772, "v": "चूर्णिताक्षिप्तदग्धानां वज्रानिलहुताशनैः । तुल्यरूपा गजाः पेतुर्गिर्यग्राम्बुदवेश्मनाम् ॥"},
{"c": "7.66", "n": "19", "i": 35773, "v": "पेतुरश्वसहस्राणि प्रहतान्यर्जुनेषुभिः । हंसा हिमवतः पृष्ठे वारिविप्रहता इव ॥"},
{"c": "7.66", "n": "20", "i": 35774, "v": "रथाश्वद्विपपत्त्योघाः सलिलौघा इवाद्भुताः । युगान्तादित्यरश्म्याभैः पाण्डवास्तशरैर्हताः ॥"},
{"c": "7.66", "n": "21", "i": 35775, "v": "तं पाण्डवादित्यशरांशुजालं; कुरुप्रवीरान्युधि निष्टपन्तम् । स द्रोणमेघः शरवर्षवेगैः; प्राच्छादयन्मेघ इवार्करश्मीन् ॥"},
{"c": "7.66", "n": "22", "i": 35776, "v": "अथात्यर्थविसृष्टेन द्विषतामसुभोजिना । आजघ्ने वक्षसि द्रोणो नाराचेन धनंजयम् ॥"},
{"c": "7.66", "n": "23", "i": 35777, "v": "स विह्वलितसर्वाङ्गः क्षितिकम्पे यथाचलः । धैर्यमालम्ब्य बीभत्सुर्द्रोणं विव्याध पत्रिभिः ॥"},
{"c": "7.66", "n": "24", "i": 35778, "v": "द्रोणस्तु पञ्चभिर्बाणैर्वासुदेवमताडयत् । अर्जुनं च त्रिसप्तत्या ध्वजं चास्य त्रिभिः शरैः ॥"},
{"c": "7.66", "n": "25", "i": 35779, "v": "विशेषयिष्यञ्शिष्यं च द्रोणो राजन्पराक्रमी । अदृश्यमर्जुनं चक्रे निमेषाच्छरवृष्टिभिः ॥"},
{"c": "7.66", "n": "26", "i": 35780, "v": "प्रसक्तान्पततोऽद्राक्ष्म भारद्वाजस्य सायकान् । मण्डलीकृतमेवास्य धनुश्चादृश्यताद्भुतम् ॥"},
{"c": "7.66", "n": "27", "i": 35781, "v": "तेऽभ्ययुः समरे राजन्वासुदेवधनंजयौ । द्रोणसृष्टाः सुबहवः कङ्कपत्रपरिच्छदाः ॥"},
{"c": "7.66", "n": "28", "i": 35782, "v": "तद्दृष्ट्वा तादृशं युद्धं द्रोणपाण्डवयोस्तदा । वासुदेवो महाबुद्धिः कार्यवत्तामचिन्तयत् ॥"},
{"c": "7.66", "n": "29", "i": 35783, "v": "ततोऽब्रवीद्वासुदेवो धनंजयमिदं वचः । पार्थ पार्थ महाबाहो न नः कालात्ययो भवेत् ॥"},
{"c": "7.66", "n": "30", "i": 35784, "v": "द्रोणमुत्सृज्य गच्छामः कृत्यमेतन्महत्तरम् । पार्थश्चाप्यब्रवीत्कृष्णं यथेष्टमिति केशव ॥"},
{"c": "7.66", "n": "31", "i": 35785, "v": "ततः प्रदक्षिणं कृत्वा द्रोणं प्रायान्महाभुजः । परिवृत्तश्च बीभत्सुरगच्छद्विसृजञ्शरान् ॥"},
{"c": "7.66", "n": "32", "i": 35786, "v": "ततोऽब्रवीत्स्मयन्द्रोणः क्वेदं पाण्डव गम्यते । ननु नाम रणे शत्रुमजित्वा न निवर्तसे ॥"},
{"c": "7.66", "t": "अर्जुन उवाच ।"},
{"c": "7.66", "n": "33", "i": 35787, "v": "गुरुर्भवान्न मे शत्रुः शिष्यः पुत्रसमोऽस्मि ते । न चास्ति स पुमाँल्लोके यस्त्वां युधि पराजयेत् ॥"},
{"c": "7.66", "t": "संजय उवाच ।"},
{"c": "7.66", "n": "34", "i": 35788, "v": "एवं ब्रुवाणो बीभत्सुर्जयद्रथवधोत्सुकः । त्वरायुक्तो महाबाहुस्तत्सैन्यं समुपाद्रवत् ॥"},
{"c": "7.66", "n": "35", "i": 35789, "v": "तं चक्ररक्षौ पाञ्चाल्यौ युधामन्यूत्तमौजसौ । अन्वयातां महात्मानौ विशन्तं तावकं बलम् ॥"},
{"c": "7.66", "n": "36", "i": 35790, "v": "ततो जयो महाराज कृतवर्मा च सात्त्वतः । काम्बोजश्च श्रुतायुश्च धनंजयमवारयन् ॥"},
{"c": "7.66", "n": "37", "i": 35791, "v": "तेषां दशसहस्राणि रथानामनुयायिनाम् । अभीषाहाः शूरसेनाः शिबयोऽथ वसातयः ॥"},
{"c": "7.66", "n": "38", "i": 35792, "v": "माचेल्लका ललित्थाश्च केकया मद्रकास्तथा । नारायणाश्च गोपालाः काम्बोजानां च ये गणाः ॥"},
{"c": "7.66", "n": "39", "i": 35793, "v": "कर्णेन विजिताः पूर्वं संग्रामे शूरसंमताः । भारद्वाजं पुरस्कृत्य त्यक्तात्मानोऽर्जुनं प्रति ॥"},
{"c": "7.66", "n": "40", "i": 35794, "v": "पुत्रशोकाभिसंतप्तं क्रुद्धं मृत्युमिवान्तकम् । त्यजन्तं तुमुले प्राणान्संनद्धं चित्रयोधिनम् ॥"},
{"c": "7.66", "n": "41", "i": 35795, "v": "गाहमानमनीकानि मातङ्गमिव यूथपम् । महेष्वासं पराक्रान्तं नरव्याघ्रमवारयन् ॥"},
{"c": "7.66", "n": "42", "i": 35796, "v": "ततः प्रववृते युद्धं तुमुलं लोमहर्षणम् । अन्योन्यं वै प्रार्थयतां योधानामर्जुनस्य च ॥"},
{"c": "7.66", "n": "43", "i": 35797, "v": "जयद्रथवधप्रेप्सुमायान्तं पुरुषर्षभम् । न्यवारयन्त सहिताः क्रिया व्याधिमिवोत्थितम् ॥"},
{"c": "7.67", "t": "संजय उवाच ।"},
{"c": "7.67", "n": "1", "i": 35798, "v": "संनिरुद्धस्तु तैः पार्थो महाबलपराक्रमः । द्रुतं समनुयातश्च द्रोणेन रथिनां वरः ॥"},
{"c": "7.67", "n": "2", "i": 35799, "v": "किरन्निषुगणांस्तीक्ष्णान्स्वरश्मीनिव भास्करः । तापयामास तत्सैन्यं देहं व्याधिगणो यथा ॥"},
{"c": "7.67", "n": "3", "i": 35800, "v": "अश्वो विद्धो ध्वजश्छिन्नः सारोहः पतितो गजः । छत्राणि चापविद्धानि रथाश्चक्रैर्विना कृताः ॥"},
{"c": "7.67", "n": "4", "i": 35801, "v": "विद्रुतानि च सैन्यानि शरार्तानि समन्ततः । इत्यासीत्तुमुलं युद्धं न प्राज्ञायत किंचन ॥"},
{"c": "7.67", "n": "5", "i": 35802, "v": "तेषामायच्छतां संख्ये परस्परमजिह्मगैः । अर्जुनो ध्वजिनीं राजन्नभीक्ष्णं समकम्पयत् ॥"},
{"c": "7.67", "n": "6", "i": 35803, "v": "सत्यां चिकीर्षमाणस्तु प्रतिज्ञां सत्यसंगरः । अभ्यद्रवद्रथश्रेष्ठं शोणाश्वं श्वेतवाहनः ॥"},
{"c": "7.67", "n": "7", "i": 35804, "v": "तं द्रोणः पञ्चविंशत्या मर्मभिद्भिरजिह्मगैः । अन्तेवासिनमाचार्यो महेष्वासं समर्दयत् ॥"},
{"c": "7.67", "n": "8", "i": 35805, "v": "तं तूर्णमिव बीभत्सुः सर्वशस्त्रभृतां वरः । अभ्यधावदिषूनस्यन्निषुवेगविघातकान् ॥"},
{"c": "7.67", "n": "9", "i": 35806, "v": "तस्याशु क्षिपतो भल्लान्भल्लैः संनतपर्वभिः । प्रत्यविध्यदमेयात्मा ब्रह्मास्त्रं समुदीरयन् ॥"},
{"c": "7.67", "n": "10", "i": 35807, "v": "तदद्भुतमपश्याम द्रोणस्याचार्यकं युधि । यतमानो युवा नैनं प्रत्यविध्यद्यदर्जुनः ॥"},
{"c": "7.67", "n": "11", "i": 35808, "v": "क्षरन्निव महामेघो वारिधाराः सहस्रशः । द्रोणमेघः पार्थशैलं ववर्ष शरवृष्टिभिः ॥"},
{"c": "7.67", "n": "12", "i": 35809, "v": "अर्जुनः शरवर्षं तद्ब्रह्मास्त्रेणैव मारिष । प्रतिजग्राह तेजस्वी बाणैर्बाणान्विशातयन् ॥"},
{"c": "7.67", "n": "13", "i": 35810, "v": "द्रोणस्तु पञ्चविंशत्या श्वेतवाहनमार्दयत् । वासुदेवं च सप्तत्या बाह्वोरुरसि चाशुगैः ॥"},
{"c": "7.67", "n": "14", "i": 35811, "v": "पार्थस्तु प्रहसन्धीमानाचार्यं स शरौघिणम् । विसृजन्तं शितान्बाणानवारयत तं युधि ॥"},
{"c": "7.67", "n": "15", "i": 35812, "v": "अथ तौ वध्यमानौ तु द्रोणेन रथसत्तमौ । आवर्जयेतां दुर्धर्षं युगान्ताग्निमिवोत्थितम् ॥"},
{"c": "7.67", "n": "16", "i": 35813, "v": "वर्जयन्निशितान्बाणान्द्रोणचापविनिःसृतान् । किरीटमाली कौन्तेयो भोजानीकं न्यपातयत् ॥"},
{"c": "7.67", "n": "17", "i": 35814, "v": "सोऽन्तरा कृतवर्माणं काम्बोजं च सुदक्षिणम् । अभ्ययाद्वर्जयन्द्रोणं मैनाकमिव पर्वतम् ॥"},
{"c": "7.67", "n": "18", "i": 35815, "v": "ततो भोजो नरव्याघ्रं दुःसहः कुरुसत्तम । अविध्यत्तूर्णमव्यग्रो दशभिः कङ्कपत्रिभिः ॥"},
{"c": "7.67", "n": "19", "i": 35816, "v": "तमर्जुनः शितेनाजौ राजन्विव्याध पत्रिणा । पुनश्चान्यैस्त्रिभिर्बाणैर्मोहयन्निव सात्वतम् ॥"},
{"c": "7.67", "n": "20", "i": 35817, "v": "भोजस्तु प्रहसन्पार्थं वासुदेवं च माधवम् । एकैकं पञ्चविंशत्या सायकानां समार्पयत् ॥"},
{"c": "7.67", "n": "21", "i": 35818, "v": "तस्यार्जुनो धनुश्छित्त्वा विव्याधैनं त्रिसप्तभिः । शरैरग्निशिखाकारैः क्रुद्धाशीविषसंनिभैः ॥"},
{"c": "7.67", "n": "22", "i": 35819, "v": "अथान्यद्धनुरादाय कृतवर्मा महारथः । पञ्चभिः सायकैस्तूर्णं विव्याधोरसि भारत ॥"},
{"c": "7.67", "n": "23", "i": 35820, "v": "पुनश्च निशितैर्बाणैः पार्थं विव्याध पञ्चभिः । तं पार्थो नवभिर्बाणैराजघान स्तनान्तरे ॥"},
{"c": "7.67", "n": "24", "i": 35821, "v": "विषक्तं दृश्य कौन्तेयं कृतवर्मरथं प्रति । चिन्तयामास वार्ष्णेयो न नः कालात्ययो भवेत् ॥"},
{"c": "7.67", "n": "25", "i": 35822, "v": "ततः कृष्णोऽब्रवीत्पार्थं कृतवर्मणि मा दयाम् । कुरुसांबन्धिकं कृत्वा प्रमथ्यैनं विशातय ॥"},
{"c": "7.67", "n": "26", "i": 35823, "v": "ततः स कृतवर्माणं मोहयित्वार्जुनः शरैः । अभ्यगाज्जवनैरश्वैः काम्बोजानामनीकिनीम् ॥"},
{"c": "7.67", "n": "27", "i": 35824, "v": "अमर्षितस्तु हार्दिक्यः प्रविष्टे श्वेतवाहने । विधुन्वन्सशरं चापं पाञ्चाल्याभ्यां समागतः ॥"},
{"c": "7.67", "n": "28", "i": 35825, "v": "चक्ररक्षौ तु पाञ्चाल्यावर्जुनस्य पदानुगौ । पर्यवारयदायान्तौ कृतवर्मा रथेषुभिः ॥"},
{"c": "7.67", "n": "29", "i": 35826, "v": "तावविध्यत्ततो भोजः सर्वपारशवैः शरैः । त्रिभिरेव युधामन्युं चतुर्भिश्चोत्तमौजसम् ॥"},
{"c": "7.67", "n": "30", "i": 35827, "v": "तावप्येनं विव्यधतुर्दशभिर्दशभिः शरैः । संचिच्छिदतुरप्यस्य ध्वजं कार्मुकमेव च ॥"},
{"c": "7.67", "n": "31", "i": 35828, "v": "अथान्यद्धनुरादाय हार्दिक्यः क्रोधमूर्छितः । कृत्वा विधनुषौ वीरौ शरवर्षैरवाकिरत् ॥"},
{"c": "7.67", "n": "32", "i": 35829, "v": "तावन्ये धनुषी सज्ये कृत्वा भोजं विजघ्नतुः । तेनान्तरेण बीभत्सुर्विवेशामित्रवाहिनीम् ॥"},
{"c": "7.67", "n": "33", "i": 35830, "v": "न लेभाते तु तौ द्वारं वारितौ कृतवर्मणा । धार्तराष्ट्रेष्वनीकेषु यतमानौ नरर्षभौ ॥"},
{"c": "7.67", "n": "34", "i": 35831, "v": "अनीकान्यर्दयन्युद्धे त्वरितः श्वेतवाहनः । नावधीत्कृतवर्माणं प्राप्तमप्यरिसूदनः ॥"},
{"c": "7.67", "n": "35", "i": 35832, "v": "तं दृष्ट्वा तु तथायान्तं शूरो राजा श्रुतायुधः । अभ्यद्रवत्सुसंक्रुद्धो विधुन्वानो महद्धनुः ॥"},
{"c": "7.67", "n": "36", "i": 35833, "v": "स पार्थं त्रिभिरानर्छत्सप्तत्या च जनार्दनम् । क्षुरप्रेण सुतीक्ष्णेन पार्थकेतुमताडयत् ॥"},
{"c": "7.67", "n": "37", "i": 35834, "v": "तमर्जुनो नवत्या तु शराणां नतपर्वणाम् । आजघान भृशं क्रुद्धस्तोत्त्रैरिव महाद्विपम् ॥"},
{"c": "7.67", "n": "38", "i": 35835, "v": "स तन्न ममृषे राजन्पाण्डवेयस्य विक्रमम् । अथैनं सप्तसप्तत्या नाराचानां समार्पयत् ॥"},
{"c": "7.67", "n": "39", "i": 35836, "v": "तस्यार्जुनो धनुश्छित्त्वा शरावापं निकृत्य च । आजघानोरसि क्रुद्धः सप्तभिर्नतपर्वभिः ॥"},
{"c": "7.67", "n": "40", "i": 35837, "v": "अथान्यद्धनुरादाय स राजा क्रोधमूर्छितः । वासविं नवभिर्बाणैर्बाह्वोरुरसि चार्पयत् ॥"},
{"c": "7.67", "n": "41", "i": 35838, "v": "ततोऽर्जुनः स्मयन्नेव श्रुतायुधमरिंदमः । शरैरनेकसाहस्रैः पीडयामास भारत ॥"},
{"c": "7.67", "n": "42", "i": 35839, "v": "अश्वांश्चास्यावधीत्तूर्णं सारथिं च महारथः । विव्याध चैनं सप्तत्या नाराचानां महाबलः ॥"},
{"c": "7.67", "n": "43", "i": 35840, "v": "हताश्वं रथमुत्सृज्य स तु राजा श्रुतायुधः । अभ्यद्रवद्रणे पार्थं गदामुद्यम्य वीर्यवान् ॥"},
{"c": "7.67", "n": "44", "i": 35841, "v": "वरुणस्यात्मजो वीरः स तु राजा श्रुतायुधः । पर्णाशा जननी यस्य शीततोया महानदी ॥"},
{"c": "7.67", "n": "45", "i": 35842, "v": "तस्य माताब्रवीद्वाक्यं वरुणं पुत्रकारणात् । अवध्योऽयं भवेल्लोके शत्रूणां तनयो मम ॥"},
{"c": "7.67", "n": "46", "i": 35843, "v": "वरुणस्त्वब्रवीत्प्रीतो ददाम्यस्मै वरं हितम् । दिव्यमस्त्रं सुतस्तेऽयं येनावध्यो भविष्यति ॥"},
{"c": "7.67", "n": "47", "i": 35844, "v": "नास्ति चाप्यमरत्वं वै मनुष्यस्य कथंचन । सर्वेणावश्यमर्तव्यं जातेन सरितां वरे ॥"},
{"c": "7.67", "n": "48", "i": 35845, "v": "दुर्धर्षस्त्वेष शत्रूणां रणेषु भविता सदा । अस्त्रस्यास्य प्रभावाद्वै व्येतु ते मानसो ज्वरः ॥"},
{"c": "7.67", "n": "49", "i": 35846, "v": "इत्युक्त्वा वरुणः प्रादाद्गदां मन्त्रपुरस्कृताम् । यामासाद्य दुराधर्षः सर्वलोके श्रुतायुधः ॥"},
{"c": "7.67", "n": "50", "i": 35847, "v": "उवाच चैनं भगवान्पुनरेव जलेश्वरः । अयुध्यति न मोक्तव्या सा त्वय्येव पतेदिति ॥"},
{"c": "7.67", "n": "51", "i": 35848, "v": "स तया वीरघातिन्या जनार्दनमताडयत् । प्रतिजग्राह तां कृष्णः पीनेनांसेन वीर्यवान् ॥"},
{"c": "7.67", "n": "52", "i": 35849, "v": "नाकम्पयत शौरिं सा विन्ध्यं गिरिमिवानिलः । प्रत्यभ्ययात्तं विप्रोढा कृत्येव दुरधिष्ठिता ॥"},
{"c": "7.67", "n": "53", "i": 35850, "v": "जघान चास्थितं वीरं श्रुतायुधममर्षणम् । हत्वा श्रुतायुधं वीरं जगतीमन्वपद्यत ॥"},
{"c": "7.67", "n": "54", "i": 35851, "v": "हाहाकारो महांस्तत्र सैन्यानां समजायत । स्वेनास्त्रेण हतं दृष्ट्वा श्रुतायुधमरिंदमम् ॥"},
{"c": "7.67", "n": "55", "i": 35852, "v": "अयुध्यमानाय हि सा केशवाय नराधिप । क्षिप्ता श्रुतायुधेनाथ तस्मात्तमवधीद्गदा ॥"},
{"c": "7.67", "n": "56", "i": 35853, "v": "यथोक्तं वरुणेनाजौ तथा स निधनं गतः । व्यसुश्चाप्यपतद्भूमौ प्रेक्षतां सर्वधन्विनाम् ॥"},
{"c": "7.67", "n": "57", "i": 35854, "v": "पतमानस्तु स बभौ पर्णाशायाः प्रियः सुतः । संभग्न इव वातेन बहुशाखो वनस्पतिः ॥"},
{"c": "7.67", "n": "58", "i": 35855, "v": "ततः सर्वाणि सैन्यानि सेनामुख्याश्च सर्वशः । प्राद्रवन्त हतं दृष्ट्वा श्रुतायुधमरिंदमम् ॥"},
{"c": "7.67", "n": "59", "i": 35856, "v": "तथ काम्बोजराजस्य पुत्रः शूरः सुदक्षिणः । अभ्ययाज्जवनैरश्वैः फल्गुनं शत्रुसूदनम् ॥"},
{"c": "7.67", "n": "60", "i": 35857, "v": "तस्य पार्थः शरान्सप्त प्रेषयामास भारत । ते तं शूरं विनिर्भिद्य प्राविशन्धरणीतलम् ॥"},
{"c": "7.67", "n": "61", "i": 35858, "v": "सोऽतिविद्धः शरैस्तीक्ष्णैर्गाण्डीवप्रेषितैर्मृधे । अर्जुनं प्रतिविव्याध दशभिः कङ्कपत्रिभिः ॥"},
{"c": "7.67", "n": "62", "i": 35859, "v": "वासुदेवं त्रिभिर्विद्ध्वा पुनः पार्थं च पञ्चभिः । तस्य पार्थो धनुश्छित्त्वा केतुं चिच्छेद मारिष ॥"},
{"c": "7.67", "n": "63", "i": 35860, "v": "भल्लाभ्यां भृशतीक्ष्णाभ्यां तं च विव्याध पाण्डवः । स तु पार्थं त्रिभिर्विद्ध्वा सिंहनादमथानदत् ॥"},
{"c": "7.67", "n": "64", "i": 35861, "v": "सर्वपारशवीं चैव शक्तिं शूरः सुदक्षिणः । सघण्टां प्राहिणोद्घोरां क्रुद्धो गाण्डीवधन्वने ॥"},
{"c": "7.67", "n": "65", "i": 35862, "v": "सा ज्वलन्ती महोल्केव तमासाद्य महारथम् । सविस्फुलिङ्गा निर्भिद्य निपपात महीतले ॥"},
{"c": "7.67", "n": "66", "i": 35863, "v": "तं चतुर्दशभिः पार्थो नाराचैः कङ्कपत्रिभिः । साश्वध्वजधनुःसूतं विव्याधाचिन्त्यविक्रमः । रथं चान्यैः सुबहुभिश्चक्रे विशकलं शरैः ॥"},
{"c": "7.67", "n": "67", "i": 35864, "v": "सुदक्षिणं तु काम्बोजं मोघसंकल्पविक्रमम् । बिभेद हृदि बाणेन पृथुधारेण पाण्डवः ॥"},
{"c": "7.67", "n": "68", "i": 35865, "v": "स भिन्नमर्मा स्रस्ताङ्गः प्रभ्रष्टमुकुटाङ्गदः । पपाताभिमुखः शूरो यन्त्रमुक्त इव ध्वजः ॥"},
{"c": "7.67", "n": "69", "i": 35866, "v": "गिरेः शिखरजः श्रीमान्सुशाखः सुप्रतिष्ठितः । निर्भग्न इव वातेन कर्णिकारो हिमात्यये ॥"},
{"c": "7.67", "n": "70", "i": 35867, "v": "शेते स्म निहतो भूमौ काम्बोजास्तरणोचितः । सुदर्शनीयस्ताम्राक्षः कर्णिना स सुदक्षिणः । पुत्रः काम्बोजराजस्य पार्थेन विनिपातितः ॥"},
{"c": "7.67", "n": "71", "i": 35868, "v": "ततः सर्वाणि सैन्यानि व्यद्रवन्त सुतस्य ते । हतं श्रुतायुधं दृष्ट्वा काम्बोजं च सुदक्षिणम् ॥"},
{"c": "7.68", "t": "संजय उवाच ।"},
{"c": "7.68", "n": "1", "i": 35869, "v": "हते सुदक्षिणे राजन्वीरे चैव श्रुतायुधे । जवेनाभ्यद्रवन्पार्थं कुपिताः सैनिकास्तव ॥"},
{"c": "7.68", "n": "2", "i": 35870, "v": "अभीषाहाः शूरसेनाः शिबयोऽथ वसातयः । अभ्यवर्षंस्ततो राजञ्शरवर्षैर्धनंजयम् ॥"},
{"c": "7.68", "n": "3", "i": 35871, "v": "तेषां षष्टिशतानार्यान्प्रामथ्नात्पाण्डवः शरैः । ते स्म भीताः पलायन्त व्याघ्रात्क्षुद्रमृगा इव ॥"},
{"c": "7.68", "n": "4", "i": 35872, "v": "ते निवृत्य पुनः पार्थं सर्वतः पर्यवारयन् । रणे सपत्नान्निघ्नन्तं जिगीषन्तṃ परान्युधि ॥"},
{"c": "7.68", "n": "5", "i": 35873, "v": "तेषामापततां तूर्णं गाण्डीवप्रेषितैः शरैः । शिरांसि पातयामास बाहूंश्चैव धनंजयः ॥"},
{"c": "7.68", "n": "6", "i": 35874, "v": "शिरोभिः पतितैस्तत्र भूमिरासीन्निरन्तरा । अभ्रच्छायेव चैवासीद्ध्वाङ्क्षगृध्रवडैर्युधि ॥"},
{"c": "7.68", "n": "7", "i": 35875, "v": "तेषु तूत्साद्यमानेषु क्रोधामर्षसमन्वितौ । श्रुतायुश्चाच्युतायुश्च धनंजयमयुध्यताम् ॥"},
{"c": "7.68", "n": "8", "i": 35876, "v": "बलिनौ स्पर्धिनौ वीरौ कुलजौ बाहुशालिनौ । तावेनं शरवर्षाणि सव्यदक्षिणमस्यताम् ॥"},
{"c": "7.68", "n": "9", "i": 35877, "v": "त्वरायुक्तौ महाराज प्रार्थयानौ महद्यशः । अर्जुनस्य वधप्रेप्सू पुत्रार्थे तव धन्विनौ ॥"},
{"c": "7.68", "n": "10", "i": 35878, "v": "तावर्जुनं सहस्रेण पत्रिणां नतपर्वणाम् । पूरयामासतुः क्रुद्धौ तडागं जलदौ यथा ॥"},
{"c": "7.68", "n": "11", "i": 35879, "v": "श्रुतायुश्च ततः क्रुद्धस्तोमरेण धनंजयम् । आजघान रथश्रेष्ठः पीतेन निशितेन च ॥"},
{"c": "7.68", "n": "12", "i": 35880, "v": "सोऽतिविद्धो बलवता शत्रुणा शत्रुकर्शनः । आजगाम परं मोहं मोहयन्केशवं रणे ॥"},
{"c": "7.68", "n": "13", "i": 35881, "v": "एतस्मिन्नेव काले तु सोऽच्युतायुर्महारथः । शूलेन भृशतीक्ष्णेन ताडयामास पाण्डवम् ॥"},
{"c": "7.68", "n": "14", "i": 35882, "v": "क्षते क्षारं स हि ददौ पाण्डवस्य महात्मनः । पार्थोऽपि भृशसंविद्धो ध्वजयष्टिं समाश्रितः ॥"},
{"c": "7.68", "n": "15", "i": 35883, "v": "ततः सर्वस्य सैन्यस्य तावकस्य विशां पते । सिंहनादो महानासीद्धतं मत्वा धनंजयम् ॥"},
{"c": "7.68", "n": "16", "i": 35884, "v": "कृष्णश्च भृशसंतप्तो दृष्ट्वा पार्थं विचेतसम् । आश्वासयत्सुहृद्याभिर्वाग्भिस्तत्र धनंजयम् ॥"},
{"c": "7.68", "n": "17", "i": 35885, "v": "ततस्तौ रथिनां श्रेष्ठौ लब्धलक्षौ धनंजयम् । वासुदेवं च वार्ष्णेयं शरवर्षैः समन्ततः ॥"},
{"c": "7.68", "n": "18", "i": 35886, "v": "सचक्रकूबररथं साश्वध्वजपताकिनम् । अदृश्यं चक्रतुर्युद्धे तदद्भुतमिवाभवत् ॥"},
{"c": "7.68", "n": "19", "i": 35887, "v": "प्रत्याश्वस्तस्तु बीभत्सुः शनकैरिव भारत । प्रेतराजपुरं प्राप्य पुनः प्रत्यागतो यथा ॥"},
{"c": "7.68", "n": "20", "i": 35888, "v": "संछन्नं शरजालेन रथं दृष्ट्वा सकेशवम् । शत्रू चाभिमुखौ दृष्ट्वा दीप्यमानाविवानलौ ॥"},
{"c": "7.68", "n": "21", "i": 35889, "v": "प्रादुश्चक्रे ततः पार्थः शाक्रमस्त्रं महारथः । तस्मादासन्सहस्राणि शराणां नतपर्वणाम् ॥"},
{"c": "7.68", "n": "22", "i": 35890, "v": "ते जघ्नुस्तौ महेष्वासौ ताभ्यां सृष्टांश्च सायकान् । विचेरुराकाशगताः पार्थबाणविदारिताः ॥"},
{"c": "7.68", "n": "23", "i": 35891, "v": "प्रतिहत्य शरांस्तूर्णं शरवेगेन पाण्डवः । प्रतस्थे तत्र तत्रैव योधयन्वै महारथान् ॥"},
{"c": "7.68", "n": "24", "i": 35892, "v": "तौ च फल्गुनबाणौघैर्विबाहुशिरसौ कृतौ । वसुधामन्वपद्येतां वातनुन्नाविव द्रुमौ ॥"},
{"c": "7.68", "n": "25", "i": 35893, "v": "श्रुतायुषश्च निधनं वधश्चैवाच्युतायुषः । लोकविस्मापनमभूत्समुद्रस्येव शोषणम् ॥"},
{"c": "7.68", "n": "26", "i": 35894, "v": "तयोः पदानुगान्हत्वा पुनः पञ्चशतान्रथान् । अभ्यगाद्भारतीं सेनां निघ्नन्पार्थो वरान्वरान् ॥"},
{"c": "7.68", "n": "27", "i": 35895, "v": "श्रुतायुषं च निहतं प्रेक्ष्य चैवाच्युतायुषम् । अयुतायुश्च संक्रुद्धो दीर्घायुश्चैव भारत ॥"},
{"c": "7.68", "n": "28", "i": 35896, "v": "पुत्रौ तयोर्नरश्रेष्ठौ कौन्तेयं प्रतिजग्मतुः । किरन्तौ विविधान्बाणान्पितृव्यसनकर्शितौ ॥"},
{"c": "7.68", "n": "29", "i": 35897, "v": "तावर्जुनो मुहूर्तेन शरैः संनतपर्वभिः । प्रेषयत्परमक्रुद्धो यमस्य सदनं प्रति ॥"},
{"c": "7.68", "n": "30", "i": 35898, "v": "लोडयन्तमनीकानि द्विपं पद्मसरो यथा । नाशक्नुवन्वारयितुं पार्थं क्षत्रियपुंगवाः ॥"},
{"c": "7.68", "n": "31", "i": 35899, "v": "अङ्गास्तु गजवारेण पाण्डवं पर्यवारयन् । क्रुद्धाः सहस्रशो राजञ्शिक्षिता हस्तिसादिनः ॥"},
{"c": "7.68", "n": "32", "i": 35900, "v": "दुर्योधनसमादिष्टाः कुञ्जरैः पर्वतोपमैः । प्राच्याश्च दाक्षिणात्याश्च कलिङ्गप्रमुखा नृपाः ॥"},
{"c": "7.68", "n": "33", "i": 35901, "v": "तेषामापततां शीघ्रं गाण्डीवप्रेषितैः शरैः । निचकर्त शिरांस्युग्रौ बाहूनपि सुभूषणान् ॥"},
{"c": "7.68", "n": "34", "i": 35902, "v": "तैः शिरोभिर्मही कीर्णा बाहुभिश्च सहाङ्गदैः । बभौ कनकपाषाणा भुजगैरिव संवृता ॥"},
{"c": "7.68", "n": "35", "i": 35903, "v": "बाहवो विशिखैश्छिन्नाः शिरांस्युन्मथितानि च । च्यवमानान्यदृश्यन्त द्रुमेभ्य इव पक्षिणः ॥"},
{"c": "7.68", "n": "36", "i": 35904, "v": "शरैः सहस्रशो विद्धा द्विपाः प्रस्रुतशोणिताः । व्यदृश्यन्ताद्रयः काले गैरिकाम्बुस्रवा इव ॥"},
{"c": "7.68", "n": "37", "i": 35905, "v": "निहताः शेरते स्मान्ये बीभत्सोर्निशितैः शरैः । गजपृष्ठगता म्लेच्छा नानाविकृतदर्शनाः ॥"},
{"c": "7.68", "n": "38", "i": 35906, "v": "नानावेषधरा राजन्नानाशस्त्रौघसंवृताः । रुधिरेणानुलिप्ताङ्गा भान्ति चित्रैः शरैर्हताः ॥"},
{"c": "7.68", "n": "39", "i": 35907, "v": "शोणितं निर्वमन्ति स्म द्विपाः पार्थशराहताः । सहस्रशश्छिन्नगात्राः सारोहाः सपदानुगाः ॥"},
{"c": "7.68", "n": "40", "i": 35908, "v": "चुक्रुशुश्च निपेतुश्च बभ्रमुश्चापरे दिशः । भृशं त्रस्ताश्च बहुधा स्वानेन ममृदुर्गजाः । सान्तरायुधिका मत्ता द्विपास्तीक्ष्णविषोपमाः ॥"},
{"c": "7.68", "n": "41", "i": 35909, "v": "विदन्त्यसुरमायां ये सुघोरा घोरचक्षुषः । यवनाः पारदाश्चैव शकाश्च सुनिकैः सह ॥"},
{"c": "7.68", "n": "42", "i": 35910, "v": "गोयोनिप्रभवा म्लेच्छाः कालकल्पाः प्रहारिणः । दार्वाभिसारा दरदाः पुण्ड्राश्च सह बाह्लिकैः ॥"},
{"c": "7.68", "n": "43", "i": 35911, "v": "न ते स्म शक्याः संख्यातुं व्राताः शतसहस्रशः । वृष्टिस्तथाविधा ह्यासीच्छलभानामिवायतिः ॥"},
{"c": "7.68", "n": "44", "i": 35912, "v": "अभ्रच्छायामिव शरैः सैन्ये कृत्वा धनंजयः । मुण्डार्धमुण्डजटिलानशुचीञ्जटिलाननान् । म्लेच्छानशातयत्सर्वान्समेतानस्त्रमायया ॥"},
{"c": "7.68", "n": "45", "i": 35913, "v": "शरैश्च शतशो विद्धास्ते संघाः संघचारिणः । प्राद्रवन्त रणे भीता गिरिगह्वरवासिनः ॥"},
{"c": "7.68", "n": "46", "i": 35914, "v": "गजाश्वसादिम्लेच्छानां पतितानां शतैः शरैः । वडाः कङ्का वृका भूमावपिबन्रुधिरं मुदा ॥"},
{"c": "7.68", "n": "47", "i": 35915, "v": "पत्त्यश्वरथनागैश्च प्रच्छन्नकृतसंक्रमाम् । शरवर्षप्लवां घोरां केशशैवलशाड्वलाम् । प्रावर्तयन्नदीमुग्रां शोणितौघतरङ्गिणीम् ॥"},
{"c": "7.68", "n": "48", "i": 35916, "v": "शिरस्त्राणक्षुद्रमत्स्यां युगान्ते कालसंभृताम् । अकरोद्गजसंबाधां नदीमुत्तरशोणिताम् । देहेभ्यो राजपुत्राणां नागाश्वरथसादिनाम् ॥"},
{"c": "7.68", "n": "49", "i": 35917, "v": "यथा स्थलं च निम्नं च न स्याद्वर्षति वासवे । तथासीत्पृथिवी सर्वा शोणितेन परिप्लुता ॥"},
{"c": "7.68", "n": "50", "i": 35918, "v": "षट्सहस्रान्वरान्वीरान्पुनर्दशशतान्वरान् । प्राहिणोन्मृत्युलोकाय क्षत्रियान्क्षत्रियर्षभः ॥"},
{"c": "7.68", "n": "51", "i": 35919, "v": "शरैः सहस्रशो विद्धा विधिवत्कल्पिता द्विपाः । शेरते भूमिमासाद्य शैला वज्रहता इव ॥"},
{"c": "7.68", "n": "52", "i": 35920, "v": "स वाजिरथमातङ्गान्निघ्नन्व्यचरदर्जुनः । प्रभिन्न इव मातङ्गो मृद्नन्नडवनं यथा ॥"},
{"c": "7.68", "n": "53", "i": 35921, "v": "भूरिद्रुमलतागुल्मं शुष्केन्धनतृणोलपम् । निर्दहेदनलोऽरण्यं यथा वायुसमीरितः ॥"},
{"c": "7.68", "n": "54", "i": 35922, "v": "सैन्यारण्यं तव तथा कृष्णानिलसमीरितः । शरार्चिरदहत्क्रुद्धः पाण्डवाग्निर्धनंजयः ॥"},
{"c": "7.68", "n": "55", "i": 35923, "v": "शून्यान्कुर्वन्रथोपस्थान्मानवैः संस्तरन्महीम् । प्रानृत्यदिव संबाधे चापहस्तो धनंजयः ॥"},
{"c": "7.68", "n": "56", "i": 35924, "v": "वज्रकल्पैः शरैर्भूमिं कुर्वन्नुत्तरशोणिताम् । प्राविशद्भारतीं सेनां संक्रुद्धो वै धनंजयः । तं श्रुतायुस्तथाम्बष्ठो व्रजमानं न्यवारयत् ॥"},
{"c": "7.68", "n": "57", "i": 35925, "v": "तस्यार्जुनः शरैस्तीक्ष्णैः कङ्कपत्रपरिच्छदैः । न्यपातयद्धयाञ्शीघ्रं यतमानस्य मारिष । धनुश्चास्यापरैश्छित्त्वा शरैः पार्थो विचक्रमे ॥"},
{"c": "7.68", "n": "58", "i": 35926, "v": "अम्बष्ठस्तु गदां गृह्य क्रोधपर्याकुलेक्षणः । आससाद रणे पार्थं केशवं च महारथम् ॥"},
{"c": "7.68", "n": "59", "i": 35927, "v": "ततः स प्रहसन्वीरो गदामुद्यम्य भारत । रथमावार्य गदया केशवं समताडयत् ॥"},
{"c": "7.68", "n": "60", "i": 35928, "v": "गदया ताडितं दृष्ट्वा केशवं परवीरहा । अर्जुनो भृशसंक्रुद्धः सोऽम्बष्ठं प्रति भारत ॥"},
{"c": "7.68", "n": "61", "i": 35929, "v": "ततः शरैर्हेमपुङ्खैः सगदं रथिनां वरम् । छादयामास समरे मेघः सूर्यमिवोदितम् ॥"},
{"c": "7.68", "n": "62", "i": 35930, "v": "ततोऽपरैः शरैश्चापि गदां तस्य महात्मनः । अचूर्णयत्तदा पार्थस्तदद्भुतमिवाभवत् ॥"},
{"c": "7.68", "n": "63", "i": 35931, "v": "अथ तां पतितां दृष्ट्वा गृह्यान्यां महतीं गदाम् । अर्जुनं वासुदेवं च पुनः पुनरताडयत् ॥"},
{"c": "7.68", "n": "64", "i": 35932, "v": "तस्यार्जुनः क्षुरप्राभ्यां सगदावुद्यतौ भुजौ । चिच्छेदेन्द्रध्वजाकारौ शिरश्चान्येन पत्रिणा ॥"},
{"c": "7.68", "n": "65", "i": 35933, "v": "स पपात हतो राजन्वसुधामनुनादयन् । इन्द्रध्वज इवोत्सृष्टो यन्त्रनिर्मुक्तबन्धनः ॥"},
{"c": "7.68", "n": "66", "i": 35934, "v": "रथानीकावगाढश्च वारणाश्वशतैर्वृतः । सोऽदृश्यत तदा पार्थो घनैः सूर्य इवावृतः ॥"},
{"c": "7.69", "t": "संजय उवाच ।"},
{"c": "7.69", "n": "1", "i": 35935, "v": "ततः प्रविष्टे कौन्तेये सिन्धुराजजिघांसया । द्रोणानीकं विनिर्भिद्य भोजानीकं च दुस्तरम् ॥"},
{"c": "7.69", "n": "2", "i": 35936, "v": "काम्बोजस्य च दायादे हते राजन्सुदक्षिणे । श्रुतायुधे च विक्रान्ते निहते सव्यसाचिना ॥"},
{"c": "7.69", "n": "3", "i": 35937, "v": "विप्रद्रुतेष्वनीकेषु विध्वस्तेषु समन्ततः । प्रभग्नं स्वबलं दृष्ट्वा पुत्रस्ते द्रोणमभ्ययात् ॥"},
{"c": "7.69", "n": "4", "i": 35938, "v": "त्वरन्नेकरथेनैव समेत्य द्रोणमब्रवीत् । गतः स पुरुषव्याघ्रः प्रमथ्येमां महाचमूम् ॥"},
{"c": "7.69", "n": "5", "i": 35939, "v": "अत्र बुद्ध्या समीक्षस्व किं नु कार्यमनन्तरम् । अर्जुनस्य विघाताय दारुणेऽस्मिञ्जनक्षये ॥"},
{"c": "7.69", "n": "6", "i": 35940, "v": "यथा स पुरुषव्याघ्रो न हन्येत जयद्रथः । तथा विधत्स्व भद्रं ते त्वं हि नः परमा गतिः ॥"},
{"c": "7.69", "n": "7", "i": 35941, "v": "असौ धनंजयाग्निर्हि कोपमारुतचोदितः । सेनाकक्षं दहति मे वह्निः कक्षमिवोत्थितः ॥"},
{"c": "7.69", "n": "8", "i": 35942, "v": "अतिक्रान्ते हि कौन्तेये भित्त्वा सैन्यं परंतप । जयद्रथस्य गोप्तारः संशयं परमं गताः ॥"},
{"c": "7.69", "n": "9", "i": 35943, "v": "स्थिरा बुद्धिर्नरेन्द्राणामासीद्ब्रह्मविदां वर । नातिक्रमिष्यति द्रोणं जातु जीवन्धनंजयः ॥"},
{"c": "7.69", "n": "10", "i": 35944, "v": "सोऽसौ पार्थो व्यतिक्रान्तो मिषतस्ते महाद्युते । सर्वं ह्यद्यातुरं मन्ये नैतदस्ति बलं मम ॥"},
{"c": "7.69", "n": "11", "i": 35945, "v": "जानामि त्वां महाभाग पाण्डवानां हिते रतम् । तथा मुह्यामि च ब्रह्मन्कार्यवत्तां विचिन्तयन् ॥"},
{"c": "7.69", "n": "12", "i": 35946, "v": "यथाशक्ति च ते ब्रह्मन्वर्तये वृत्तिमुत्तमाम् । प्रीणामि च यथाशक्ति तच्च त्वं नावबुध्यसे ॥"},
{"c": "7.69", "n": "13", "i": 35947, "v": "अस्मान्न त्वं सदा भक्तानिच्छस्यमितविक्रम । पाण्डवान्सततं प्रीणास्यस्माकं विप्रिये रतान् ॥"},
{"c": "7.69", "n": "14", "i": 35948, "v": "अस्मानेवोपजीवंस्त्वमस्माकं विप्रिये रतः । न ह्यहं त्वां विजानामि मधुदिग्धमिव क्षुरम् ॥"},
{"c": "7.69", "n": "15", "i": 35949, "v": "नादास्यच्चेद्वरं मह्यं भवान्पाण्डवनिग्रहे । नावारयिष्यं गच्छन्तमहं सिन्धुपतिं गृहान् ॥"},
{"c": "7.69", "n": "16", "i": 35950, "v": "मया त्वाशंसमानेन त्वत्तस्त्राणमबुद्धिना । आश्वासितः सिन्धुपतिर्मोहाद्दत्तश्च मृत्यवे ॥"},
{"c": "7.69", "n": "17", "i": 35951, "v": "यमदंष्ट्रान्तरं प्राप्तो मुच्येतापि हि मानवः । नार्जुनस्य वशं प्राप्तो मुच्येताजौ जयद्रथः ॥"},
{"c": "7.69", "n": "18", "i": 35952, "v": "स तथा कुरु शोणाश्व यथा रक्ष्येत सैन्धवः । मम चार्तप्रलापानां मा क्रुधः पाहि सैन्धवम् ॥"},
{"c": "7.69", "t": "द्रोण उवाच ।"},
{"c": "7.69", "n": "19", "i": 35953, "v": "नाभ्यसूयामि ते वाचमश्वत्थाम्नासि मे समः । सत्यं तु ते प्रवक्ष्यामि तज्जुषस्व विशां पते ॥"},
{"c": "7.69", "n": "20", "i": 35954, "v": "सारथिः प्रवरः कृष्णः शीघ्राश्चास्य हयोत्तमाः । अल्पं च विवरं कृत्वा तूर्णं याति धनंजयः ॥"},
{"c": "7.69", "n": "21", "i": 35955, "v": "किं नु पश्यसि बाणौघान्क्रोशमात्रे किरीटिनः । पश्चाद्रथस्य पतितान्क्षिप्ताञ्शीघ्रं हि गच्छतः ॥"},
{"c": "7.69", "n": "22", "i": 35956, "v": "न चाहं शीघ्रयानेऽद्य समर्थो वयसान्वितः । सेनामुखे च पार्थानामेतद्बलमुपस्थितम् ॥"},
{"c": "7.69", "n": "23", "i": 35957, "v": "युधिष्ठिरश्च मे ग्राह्यो मिषतां सर्वधन्विनाम् । एवं मया प्रतिज्ञातं क्षत्रमध्ये महाभुज ॥"},
{"c": "7.69", "n": "24", "i": 35958, "v": "धनंजयेन चोत्सृष्टो वर्तते प्रमुखे मम । तस्माद्व्यूहमुखं हित्वा नाहं यास्यामि फल्गुनम् ॥"},
{"c": "7.69", "n": "25", "i": 35959, "v": "तुल्याभिजनकर्माणं शत्रुमेकं सहायवान् । गत्वा योधय मा भैस्त्वं त्वं ह्यस्य जगतः पतिः ॥"},
{"c": "7.69", "n": "26", "i": 35960, "v": "राजा शूरः कृती दक्षो वैरमुत्पाद्य पाण्डवैः । वीर स्वयं प्रयाह्याशु यत्र यातो धनंजयः ॥"},
{"c": "7.69", "t": "दुर्योधन उवाच ।"},
{"c": "7.69", "n": "27", "i": 35961, "v": "कथं त्वामप्यतिक्रान्तः सर्वशस्त्रभृतां वरः । धनंजयो मया शक्य आचार्य प्रतिबाधितुम् ॥"},
{"c": "7.69", "n": "28", "i": 35962, "v": "अपि शक्यो रणे जेतुं वज्रहस्तः पुरंदरः । नार्जुनः समरे शक्यो जेतुं परपुरंजयः ॥"},
{"c": "7.69", "n": "29", "i": 35963, "v": "येन भोजश्च हार्दिक्यो भवांश्च त्रिदशोपमः । अस्त्रप्रतापेन जितौ श्रुतायुश्च निबर्हितः ॥"},
{"c": "7.69", "n": "30", "i": 35964, "v": "सुदक्षिणश्च निहतः स च राजा श्रुतायुधः । श्रुतायुश्चाच्युतायुश्च म्लेच्छाश्च शतशो हताः ॥"},
{"c": "7.69", "n": "31", "i": 35965, "v": "तं कथं पाण्डवं युद्धे दहन्तमहितान्बहून् । प्रतियोत्स्यामि दुर्धर्षं तन्मे शंसास्त्रकोविद ॥"},
{"c": "7.69", "n": "32", "i": 35966, "v": "क्षमं चेन्मन्यसे युद्धं मम तेनाद्य शाधि माम् । परवानस्मि भवति प्रेष्यकृद्रक्ष मे यशः ॥"},
{"c": "7.69", "t": "द्रोण उवाच ।"},
{"c": "7.69", "n": "33", "i": 35967, "v": "सत्यं वदसि कौरव्य दुराधर्षो धनंजयः । अहं तु तत्करिष्यामि यथैनं प्रसहिष्यसि ॥"},
{"c": "7.69", "n": "34", "i": 35968, "v": "अद्भुतं चाद्य पश्यन्तु लोके सर्वधनुर्धराः । विषक्तं त्वयि कौन्तेयं वासुदेवस्य पश्यतः ॥"},
{"c": "7.69", "n": "35", "i": 35969, "v": "एष ते कवचं राजंस्तथा बध्नामि काञ्चनम् । यथा न बाणा नास्त्राणि विषहिष्यन्ति ते रणे ॥"},
{"c": "7.69", "n": "36", "i": 35970, "v": "यदि त्वां सासुरसुराः सयक्षोरगराक्षसाः । योधयन्ति त्रयो लोकाः सनरा नास्ति ते भयम् ॥"},
{"c": "7.69", "n": "37", "i": 35971, "v": "न कृष्णो न च कौन्तेयो न चान्यः शस्त्रभृद्रणे । शरानर्पयितुं कश्चित्कवचे तव शक्ष्यति ॥"},
{"c": "7.69", "n": "38", "i": 35972, "v": "स त्वं कवचमास्थाय क्रुद्धमद्य रणेऽर्जुनम् । त्वरमाणः स्वयं याहि न चासौ त्वां सहिष्यते ॥"},
{"c": "7.69", "t": "संजय उवाच ।"},
{"c": "7.69", "n": "39", "i": 35973, "v": "एवमुक्त्वा त्वरन्द्रोणः स्पृष्ट्वाम्भो वर्म भास्वरम् । आबबन्धाद्भुततमं जपन्मन्त्रं यथाविधि ॥"},
{"c": "7.69", "n": "40", "i": 35974, "v": "रणे तस्मिन्सुमहति विजयाय सुतस्य ते । विसिस्मापयिषुर्लोकं विद्यया ब्रह्मवित्तमः ॥"},
{"c": "7.69", "t": "द्रोण उवाच ।"},
{"c": "7.69", "n": "41", "i": 35975, "v": "करोतु स्वस्ति ते ब्रह्मा स्वस्ति चापि द्विजातयः । सरीसृपाश्च ये श्रेष्ठास्तेभ्यस्ते स्वस्ति भारत ॥"},
{"c": "7.69", "n": "42", "i": 35976, "v": "ययातिर्नहुषश्चैव धुन्धुमारो भगीरथः । तुभ्यं राजर्षयः सर्वे स्वस्ति कुर्वन्तु सर्वशः ॥"},
{"c": "7.69", "n": "43", "i": 35977, "v": "स्वस्ति तेऽस्त्वेकपादेभ्यो बहुपादेभ्य एव च । स्वस्त्यस्त्वपादकेभ्यश्च नित्यं तव महारणे ॥"},
{"c": "7.69", "n": "44", "i": 35978, "v": "स्वाहा स्वधा शची चैव स्वस्ति कुर्वन्तु ते सदा । लक्ष्मीररुन्धती चैव कुरुतां स्वस्ति तेऽनघ ॥"},
{"c": "7.69", "n": "45", "i": 35979, "v": "असितो देवलश्चैव विश्वामित्रस्तथाङ्गिराः । वसिष्ठः कश्यपश्चैव स्वस्ति कुर्वन्तु ते नृप ॥"},
{"c": "7.69", "n": "46", "i": 35980, "v": "धाता विधाता लोकेशो दिशश्च सदिगीश्वराः । स्वस्ति तेऽद्य प्रयच्छन्तु कार्त्तिकेयश्च षण्मुखः ॥"},
{"c": "7.69", "n": "47", "i": 35981, "v": "विवस्वान्भगवान्स्वस्ति करोतु तव सर्वशः । दिग्गजाश्चैव चत्वारः क्षितिः खं गगनं ग्रहाः ॥"},
{"c": "7.69", "n": "48", "i": 35982, "v": "अधस्ताद्धरणीं योऽसौ सदा धारयते नृप । स शेषः पन्नगश्रेष्ठः स्वस्ति तुभ्यं प्रयच्छतु ॥"},
{"c": "7.69", "n": "49", "i": 35983, "v": "गान्धारे युधि विक्रम्य निर्जिताः सुरसत्तमाः । पुरा वृत्रेण दैत्येन भिन्नदेहाः सहस्रशः ॥"},
{"c": "7.69", "n": "50", "i": 35984, "v": "हृततेजोबलाः सर्वे तदा सेन्द्रा दिवौकसः । ब्रह्माणं शरणं जग्मुर्वृत्राद्भीता महासुरात् ॥"},
{"c": "7.69", "t": "देवा ऊचुः ।"},
{"c": "7.69", "n": "51", "i": 35985, "v": "प्रमर्दितानां वृत्रेण देवानां देवसत्तम । गतिर्भव सुरश्रेष्ठ त्राहि नो महतो भयात् ॥"},
{"c": "7.69", "t": "द्रोण उवाच ।"},
{"c": "7.69", "n": "52", "i": 35986, "v": "अथ पार्श्वे स्थितं विष्णुं शक्रादींश्च सुरोत्तमान् । प्राह तथ्यमिदं वाक्यं विषण्णान्सुरसत्तमान् ॥"},
{"c": "7.69", "n": "53", "i": 35987, "v": "रक्ष्या मे सततं देवाः सहेन्द्राः सद्विजातयः । त्वष्टुः सुदुर्धरं तेजो येन वृत्रो विनिर्मितः ॥"},
{"c": "7.69", "n": "54", "i": 35988, "v": "त्वष्ट्रा पुरा तपस्तप्त्वा वर्षायुतशतं तदा । वृत्रो विनिर्मितो देवाः प्राप्यानुज्ञां महेश्वरात् ॥"},
{"c": "7.69", "n": "55", "i": 35989, "v": "स तस्यैव प्रसादाद्वै हन्यादेव रिपुर्बली । नागत्वा शंकरस्थानं भगवान्दृश्यते हरः ॥"},
{"c": "7.69", "n": "56", "i": 35990, "v": "दृष्ट्वा हनिष्यथ रिपुं क्षिप्रं गच्छत मन्दरम् । यत्रास्ते तपसां योनिर्दक्षयज्ञविनाशनः । पिनाकी सर्वभूतेशो भगनेत्रनिपातनः ॥"},
{"c": "7.69", "n": "57", "i": 35991, "v": "ते गत्वा सहिता देवा ब्रह्मणा सह मन्दरम् । अपश्यंस्तेजसां राशिं सूर्यकोटिसमप्रभम् ॥"},
{"c": "7.69", "n": "58", "i": 35992, "v": "सोऽब्रवीत्स्वागतं देवा ब्रूत किं करवाण्यहम् । अमोघं दर्शनं मह्यं कामप्राप्तिरतोऽस्तु वः ॥"},
{"c": "7.69", "n": "59", "i": 35993, "v": "एवमुक्तास्तु ते सर्वे प्रत्यूचुस्तं दिवौकसः । तेजो हृतं नो वृत्रेण गतिर्भव दिवौकसाम् ॥"},
{"c": "7.69", "n": "60", "i": 35994, "v": "मूर्तीरीक्षष्व नो देव प्रहारैर्जर्जरीकृताः । शरणं त्वां प्रपन्नाः स्म गतिर्भव महेश्वर ॥"},
{"c": "7.69", "t": "महेश्वर उवाच ।"},
{"c": "7.69", "n": "61", "i": 35995, "v": "विदितं मे यथा देवाः कृत्येयं सुमहाबला । त्वष्टुस्तेजोभवा घोरा दुर्निवार्याकृतात्मभिः ॥"},
{"c": "7.69", "n": "62", "i": 35996, "v": "अवश्यं तु मया कार्यं साह्यं सर्वदिवौकसाम् । ममेदं गात्रजं शक्र कवचं गृह्य भास्वरम् । बधानानेन मन्त्रेण मानसेन सुरेश्वर ॥"},
{"c": "7.69", "t": "द्रोण उवाच ।"},
{"c": "7.69", "n": "63", "i": 35997, "v": "इत्युक्त्वा वरदः प्रादाद्वर्म तन्मन्त्रमेव च । स तेन वर्मणा गुप्तः प्रायाद्वृत्रचमूं प्रति ॥"},
{"c": "7.69", "n": "64", "i": 35998, "v": "नानाविधैश्च शस्त्रौघैः पात्यमानैर्महारणे । न संधिः शक्यते भेत्तुं वर्मबन्धस्य तस्य तु ॥"},
{"c": "7.69", "n": "65", "i": 35999, "v": "ततो जघान समरे वृत्रं देवपतिः स्वयम् । तं च मन्त्रमयं बन्धं वर्म चाङ्गिरसे ददौ ॥"},
{"c": "7.69", "n": "66", "i": 36000, "v": "अङ्गिराः प्राह पुत्रस्य मन्त्रज्ञस्य बृहस्पतेः । बृहस्पतिरथोवाच अग्निवेश्याय धीमते ॥"},
{"c": "7.69", "n": "67", "i": 36001, "v": "अग्निवेश्यो मम प्रादात्तेन बध्नामि वर्म ते । तवाद्य देहरक्षार्थं मन्त्रेण नृपसत्तम ॥"},
{"c": "7.69", "t": "संजय उवाच ।"},
{"c": "7.69", "n": "68", "i": 36002, "v": "एवमुक्त्वा ततो द्रोणस्तव पुत्रं महाद्युतिः । पुनरेव वचः प्राह शनैराचार्यपुंगवः ॥"},
{"c": "7.69", "n": "69", "i": 36003, "v": "ब्रह्मसूत्रेण बध्नामि कवचं तव पार्थिव । हिरण्यगर्भेण यथा बद्धं विष्णोः पुरा रणे ॥"},
{"c": "7.69", "n": "70", "i": 36004, "v": "यथा च ब्रह्मणा बद्धं संग्रामे तारकामये । शक्रस्य कवचं दिव्यं तथा बध्नाम्यहं तव ॥"},
{"c": "7.69", "n": "71", "i": 36005, "v": "बद्ध्वा तु कवचं तस्य मन्त्रेण विधिपूर्वकम् । प्रेषयामास राजानं युद्धाय महते द्विजः ॥"},
{"c": "7.69", "n": "72", "i": 36006, "v": "स संनद्धो महाबाहुराचार्येण महात्मना । रथानां च सहस्रेण त्रिगर्तानां प्रहारिणाम् ॥"},
{"c": "7.69", "n": "73", "i": 36007, "v": "तथा दन्तिसहस्रेण मत्तानां वीर्यशालिनाम् । अश्वानामयुतेनैव तथान्यैश्च महारथैः ॥"},
{"c": "7.69", "n": "74", "i": 36008, "v": "वृतः प्रायान्महाबाहुरर्जुनस्य रथं प्रति । नानावादित्रघोषेण यथा वैरोचनिस्तथा ॥"},
{"c": "7.69", "n": "75", "i": 36009, "v": "ततः शब्दो महानासीत्सैन्यानां तव भारत । अगाधं प्रस्थितं दृष्ट्वा समुद्रमिव कौरवम् ॥"},
{"c": "7.70", "t": "संजय उवाच ।"},
{"c": "7.70", "n": "1", "i": 36010, "v": "प्रविष्टयोर्महाराज पार्थवार्ष्णेययोस्तदा । दुर्योधने प्रयाते च पृष्ठतः पुरुषर्षभे ॥"},
{"c": "7.70", "n": "2", "i": 36011, "v": "जवेनाभ्यद्रवन्द्रोणं महता निस्वनेन च । पाण्डवाः सोमकैः सार्धं ततो युद्धमवर्तत ॥"},
{"c": "7.70", "n": "3", "i": 36012, "v": "तद्युद्धमभवद्घोरं तुमुलं लोमहर्षणम् । पाञ्चालानां कुरूणां च व्यूहस्य पुरतोऽद्भुतम् ॥"},
{"c": "7.70", "n": "4", "i": 36013, "v": "राजन्कदाचिन्नास्माभिर्दृष्टं तादृङ्न च श्रुतम् । यादृङ्मध्यगते सूर्ये युद्धमासीद्विशां पते ॥"},
{"c": "7.70", "n": "5", "i": 36014, "v": "धृष्टद्युम्नमुखाः पार्था व्यूढानीकाः प्रहारिणः । द्रोणस्य सैन्यं ते सर्वे शरवर्षैरवाकिरन् ॥"},
{"c": "7.70", "n": "6", "i": 36015, "v": "वयं द्रोणं पुरस्कृत्य सर्वशस्त्रभृतां वरम् । पार्षतप्रमुखान्पार्थानभ्यवर्षाम सायकैः ॥"},
{"c": "7.70", "n": "7", "i": 36016, "v": "महामेघाविवोदीर्णौ मिश्रवातौ हिमात्यये । सेनाग्रे विप्रकाशेते रुचिरे रथभूषिते ॥"},
{"c": "7.70", "n": "8", "i": 36017, "v": "समेत्य तु महासेने चक्रतुर्वेगमुत्तमम् । जाह्नवीयमुने नद्यौ प्रावृषीवोल्बणोदके ॥"},
{"c": "7.70", "n": "9", "i": 36018, "v": "नानाशस्त्रपुरोवातो द्विपाश्वरथसंवृतः । गदाविद्युन्महारौद्रः संग्रामजलदो महान् ॥"},
{"c": "7.70", "n": "10", "i": 36019, "v": "भारद्वाजानिलोद्धूतः शरधारासहस्रवान् । अभ्यवर्षन्महारौद्रः पाण्डुसेनाग्निमुद्धतम् ॥"},
{"c": "7.70", "n": "11", "i": 36020, "v": "समुद्रमिव घर्मान्ते विवान्घोरो महानिलः । व्यक्षोभयदनीकानि पाण्डवानां द्विजोत्तमः ॥"},
{"c": "7.70", "n": "12", "i": 36021, "v": "तेऽपि सर्वप्रयत्नेन द्रोणमेव समाद्रवन् । बिभित्सन्तो महासेतुं वार्योघाः प्रबला इव ॥"},
{"c": "7.70", "n": "13", "i": 36022, "v": "वारयामास तान्द्रोणो जलौघानचलो यथा । पाण्डवान्समरे क्रुद्धान्पाञ्चालांश्च सकेकयान् ॥"},
{"c": "7.70", "n": "14", "i": 36023, "v": "अथापरेऽपि राजानः परावृत्य समन्ततः । महाबला रणे शूराः पाञ्चालानन्ववारयन् ॥"},
{"c": "7.70", "n": "15", "i": 36024, "v": "ततो रणे नरव्याघ्रः पार्षतः पाण्डवैः सह । संजघानासकृद्द्रोणं बिभित्सुररिवाहिनीम् ॥"},
{"c": "7.70", "n": "16", "i": 36025, "v": "यथैव शरवर्षाणि द्रोणो वर्षति पार्षते । तथैव शरवर्षाणि धृष्टद्युम्नोऽभ्यवर्षत ॥"},
{"c": "7.70", "n": "17", "i": 36026, "v": "सनिस्त्रिंशपुरोवातः शक्तिप्रासर्ष्टिसंवृतः । ज्याविद्युच्चापसंह्रादो धृष्टद्युम्नबलाहकः ॥"},
{"c": "7.70", "n": "18", "i": 36027, "v": "शरधाराश्मवर्षाणि व्यसृजत्सर्वतोदिशम् । निघ्नन्रथवराश्वौघांश्छादयामास वाहिनीम् ॥"},
{"c": "7.70", "n": "19", "i": 36028, "v": "यं यमार्छच्छरैर्द्रोणः पाण्डवानां रथव्रजम् । ततस्ततः शरैर्द्रोणमपाकर्षत पार्षतः ॥"},
{"c": "7.70", "n": "20", "i": 36029, "v": "तथा तु यतमानस्य द्रोणस्य युधि भारत । धृष्टद्युम्नं समासाद्य त्रिधा सैन्यमभिद्यत ॥"},
{"c": "7.70", "n": "21", "i": 36030, "v": "भोजमेके न्यवर्तन्त जलसंधमथापरे । पाण्डवैर्हन्यमानाश्च द्रोणमेवापरेऽव्रजन् ॥"},
{"c": "7.70", "n": "22", "i": 36031, "v": "सैन्यान्यघटयद्यानि द्रोणस्तु रथिनां वरः । व्यधमच्चापि तान्यस्य धृष्टद्युम्नो महारथः ॥"},
{"c": "7.70", "n": "23", "i": 36032, "v": "धार्तराष्ट्रास्त्रिधाभूता वध्यन्ते पाण्डुसृञ्जयैः । अगोपाः पशवोऽरण्ये बहुभिः श्वापदैरिव ॥"},
{"c": "7.70", "n": "24", "i": 36033, "v": "कालः संग्रसते योधान्धृष्टद्युम्नेन मोहितान् । संग्रामे तुमुले तस्मिन्निति संमेनिरे जनाः ॥"},
{"c": "7.70", "n": "25", "i": 36034, "v": "कुनृपस्य यथा राष्ट्रं दुर्भिक्षव्याधितस्करैः । द्राव्यते तद्वदापन्ना पाण्डवैस्तव वाहिनी ॥"},
{"c": "7.70", "n": "26", "i": 36035, "v": "अर्करश्मिप्रभिन्नेषु शस्त्रेषु कवचेषु च । चक्षूंषि प्रतिहन्यन्ते सैन्येन रजसा तथा ॥"},
{"c": "7.70", "n": "27", "i": 36036, "v": "त्रिधाभूतेषु सैन्येषु वध्यमानेषु पाण्डवैः । अमर्षितस्ततो द्रोणः पाञ्चालान्व्यधमच्छरैः ॥"},
{"c": "7.70", "n": "28", "i": 36037, "v": "मृद्नतस्तान्यनीकानि निघ्नतश्चापि सायकैः । बभूव रूपं द्रोणस्य कालाग्नेरिव दीप्यतः ॥"},
{"c": "7.70", "n": "29", "i": 36038, "v": "रथं नागं हयं चापि पत्तिनश्च विशां पते । एकैकेनेषुणा संख्ये निर्बिभेद महारथः ॥"},
{"c": "7.70", "n": "30", "i": 36039, "v": "पाण्डवानां तु सैन्येषु नास्ति कश्चित्स भारत । दधार यो रणे बाणान्द्रोणचापच्युताञ्शितान् ॥"},
{"c": "7.70", "n": "31", "i": 36040, "v": "तत्पच्यमानमर्केण द्रोणसायकतापितम् । बभ्राम पार्षतं सैन्यं तत्र तत्रैव भारत ॥"},
{"c": "7.70", "n": "32", "i": 36041, "v": "तथैव पार्षतेनापि काल्यमानं बलं तव । अभवत्सर्वतो दीप्तं शुष्कं वनमिवाग्निना ॥"},
{"c": "7.70", "n": "33", "i": 36042, "v": "वध्यमानेषु सैन्येषु द्रोणपार्षतसायकैः । त्यक्त्वा प्राणान्परं शक्त्या प्रायुध्यन्त स्म सैनिकाः ॥"},
{"c": "7.70", "n": "34", "i": 36043, "v": "तावकानां परेषां च युध्यतां भरतर्षभ । नासीत्कश्चिन्महाराज योऽत्याक्षीत्संयुगं भयात् ॥"},
{"c": "7.70", "n": "35", "i": 36044, "v": "भीमसेनं तु कौन्तेयं सोदर्याः पर्यवारयन् । विविंशतिश्चित्रसेनो विकर्णश्च महारथः ॥"},
{"c": "7.70", "n": "36", "i": 36045, "v": "विन्दानुविन्दावावन्त्यौ क्षेमधूर्तिश्च वीर्यवान् । त्रयाणां तव पुत्राणां त्रय एवानुयायिनः ॥"},
{"c": "7.70", "n": "37", "i": 36046, "v": "बाह्लीकराजस्तेजस्वी कुलपुत्रो महारथः । सहसेनः सहामात्यो द्रौपदेयानवारयत् ॥"},
{"c": "7.70", "n": "38", "i": 36047, "v": "शैब्यो गोवासनो राजा योधैर्दशशतावरैः । काश्यस्याभिभुवः पुत्रं पराक्रान्तमवारयत् ॥"},
{"c": "7.70", "n": "39", "i": 36048, "v": "अजातशत्रुं कौन्तेयं ज्वलन्तमिव पावकम् । मद्राणामीश्वरः शल्यो राजा राजानमावृणोत् ॥"},
{"c": "7.70", "n": "40", "i": 36049, "v": "दुःशासनस्त्ववस्थाप्य स्वमनीकममर्षणः । सात्यकिं प्रययौ क्रुद्धः शूरो रथवरं युधि ॥"},
{"c": "7.70", "n": "41", "i": 36050, "v": "स्वकेनाहमनीकेन संनद्धकवचावृतः । चतुःशतैर्महेष्वासैश्चेकितानमवारयम् ॥"},
{"c": "7.70", "n": "42", "i": 36051, "v": "शकुनिस्तु सहानीको माद्रीपुत्रमवारयत् । गान्धारकैः सप्तशतैश्चापशक्तिशरासिभिः ॥"},
{"c": "7.70", "n": "43", "i": 36052, "v": "विन्दानुविन्दावावन्त्यौ विराटं मत्स्यमार्छताम् । प्राणांस्त्यक्त्वा महेष्वासौ मित्रार्थेऽभ्युद्यतौ युधि ॥"},
{"c": "7.70", "n": "44", "i": 36053, "v": "शिखण्डिनं याज्ञसेनिं रुन्धानमपराजितम् । बाह्लिकः प्रतिसंयत्तः पराक्रान्तमवारयत् ॥"},
{"c": "7.70", "n": "45", "i": 36054, "v": "धृष्टद्युम्नं च पाञ्चाल्यं क्रूरैः सार्धं प्रभद्रकैः । आवन्त्यः सह सौवीरैः क्रुद्धरूपमवारयत् ॥"},
{"c": "7.70", "n": "46", "i": 36055, "v": "घटोत्कचं तथा शूरं राक्षसं क्रूरयोधिनम् । अलायुधोऽद्रवत्तूर्णं क्रुद्धमायान्तमाहवे ॥"},
{"c": "7.70", "n": "47", "i": 36056, "v": "अलम्बुसं राक्षसेन्द्रं कुन्तिभोजो महारथः । सैन्येन महता युक्तः क्रुद्धरूपमवारयत् ॥"},
{"c": "7.70", "n": "48", "i": 36057, "v": "सैन्धवः पृष्ठतस्त्वासीत्सर्वसैन्यस्य भारत । रक्षितः परमेष्वासैः कृपप्रभृतिभी रथैः ॥"},
{"c": "7.70", "n": "49", "i": 36058, "v": "तस्यास्तां चक्ररक्षौ द्वौ सैन्धवस्य बृहत्तमौ । द्रौणिर्दक्षिणतो राजन्सूतपुत्रश्च वामतः ॥"},
{"c": "7.70", "n": "50", "i": 36059, "v": "पृष्ठगोपास्तु तस्यासन्सौमदत्तिपुरोगमाः । कृपश्च वृषसेनश्च शलः शल्यश्च दुर्जयः ॥"},
{"c": "7.70", "n": "51", "i": 36060, "v": "नीतिमन्तो महेष्वासाः सर्वे युद्धविशारदाः । सैन्धवस्य विधायैवं रक्षां युयुधिरे तदा ॥"},
{"c": "7.71", "t": "संजय उवाच ।"},
{"c": "7.71", "n": "1", "i": 36061, "v": "राजन्संग्राममाश्चर्यं शृणु कीर्तयतो मम । कुरूणां पाण्डवानां च यथा युद्धमवर्तत ॥"},
{"c": "7.71", "n": "2", "i": 36062, "v": "भारद्वाजं समासाद्य व्यूहस्य प्रमुखे स्थितम् । अयोधयन्रणे पार्था द्रोणानीकं बिभित्सवः ॥"},
{"c": "7.71", "n": "3", "i": 36063, "v": "रक्षमाणाः स्वकं व्यूहं द्रोणस्यापि च सैनिकाः । अयोधयन्रणे पार्थान्प्रार्थयन्तो महद्यशः ॥"},
{"c": "7.71", "n": "4", "i": 36064, "v": "विन्दानुविन्दावावन्त्यौ विराटं दशभिः शरैः । आजघ्नतुः सुसंक्रुद्धौ तव पुत्रहितैषिणौ ॥"},
{"c": "7.71", "n": "5", "i": 36065, "v": "विराटश्च महाराज तावुभौ समरे स्थितौ । पराक्रान्तौ पराक्रम्य योधयामास सानुगौ ॥"},
{"c": "7.71", "n": "6", "i": 36066, "v": "तेषां युद्धं समभवद्दारुणं शोणितोदकम् । सिंहस्य द्विपमुख्याभ्यां प्रभिन्नाभ्यां यथा वने ॥"},
{"c": "7.71", "n": "7", "i": 36067, "v": "बाह्लीकं रभसं युद्धे याज्ञसेनिर्महाबलः । आजघ्ने विशिखैस्तीक्ष्णैर्घोरैर्मर्मास्थिभेदिभिः ॥"},
{"c": "7.71", "n": "8", "i": 36068, "v": "बाह्लीको याज्ञसेनिं तु हेमपुङ्खैः शिलाशितैः । आजघान भृशं क्रुद्धो नवभिर्नतपर्वभिः ॥"},
{"c": "7.71", "n": "9", "i": 36069, "v": "तद्युद्धमभवद्घोरं शरशक्तिसमाकुलम् । भीरूणां त्रासजननं शूराणां हर्षवर्धनम् ॥"},
{"c": "7.71", "n": "10", "i": 36070, "v": "ताभ्यां तत्र शरैर्मुक्तैरन्तरिक्षं दिशस्तथा । अभवत्संवृतं सर्वं न प्राज्ञायत किंचन ॥"},
{"c": "7.71", "n": "11", "i": 36071, "v": "शैब्यो गोवासनो युद्धे काश्यपुत्रं महारथम् । ससैन्यो योधयामास गजः प्रतिगजं यथा ॥"},
{"c": "7.71", "n": "12", "i": 36072, "v": "बाह्लीकराजः संरब्धो द्रौपदेयान्महारथान् । मनः पञ्चेन्द्रियाणीव शुशुभे योधयन्रणे ॥"},
{"c": "7.71", "n": "13", "i": 36073, "v": "अयोधयंस्ते च भृशं तं शरौघैः समन्ततः । इन्द्रियार्था यथा देहं शश्वद्देहभृतां वर ॥"},
{"c": "7.71", "n": "14", "i": 36074, "v": "वार्ष्णेयं सात्यकिं युद्धे पुत्रो दुःशासनस्तव । आजघ्ने सायकैस्तीक्ष्णैर्नवभिर्नतपर्वभिः ॥"},
{"c": "7.71", "n": "15", "i": 36075, "v": "सोऽतिविद्धो बलवता महेष्वासेन धन्विना । ईषन्मूर्छां जगामाशु सात्यकिः सत्यविक्रमः ॥"},
{"c": "7.71", "n": "16", "i": 36076, "v": "समाश्वस्तस्तु वार्ष्णेयस्तव पुत्रं महारथम् । विव्याध दशभिस्तूर्णं सायकैः कङ्कपत्रिभिः ॥"},
{"c": "7.71", "n": "17", "i": 36077, "v": "तावन्योन्यं दृढं विद्धावन्योन्यशरविक्षतौ । रेजतुः समरे राजन्पुष्पिताविव किंशुकौ ॥"},
{"c": "7.71", "n": "18", "i": 36078, "v": "अलम्बुसस्तु संक्रुद्धः कुन्तिभोजशरार्दितः । अशोभत परं लक्ष्म्या पुष्पाढ्य इव किंशुकः ॥"},
{"c": "7.71", "n": "19", "i": 36079, "v": "कुन्तिभोजं ततो रक्षो विद्ध्वा बहुभिरायसैः । अनदद्भैरवं नादं वाहिन्याः प्रमुखे तव ॥"},
{"c": "7.71", "n": "20", "i": 36080, "v": "ततस्तौ समरे शूरौ योधयन्तौ परस्परम् । ददृशुः सर्वभूतानि शक्रजम्भौ यथा पुरा ॥"},
{"c": "7.71", "n": "21", "i": 36081, "v": "शकुनिं रभसं युद्धे कृतवैरं च भारत । माद्रीपुत्रौ च संरब्धौ शरैरर्दयतां मृधे ॥"},
{"c": "7.71", "n": "22", "i": 36082, "v": "तन्मूलः स महाराज प्रावर्तत जनक्षयः । त्वया संजनितोऽत्यर्थं कर्णेन च विवर्धितः ॥"},
{"c": "7.71", "n": "23", "i": 36083, "v": "उद्धुक्षितश्च पुत्रेण तव क्रोधहुताशनः । य इमां पृथिवीं राजन्दग्धुं सर्वां समुद्यतः ॥"},
{"c": "7.71", "n": "24", "i": 36084, "v": "शकुनिः पाण्डुपुत्राभ्यां कृतः स विमुखः शरैः । नाभ्यजानत कर्तव्यं युधि किंचित्पराक्रमम् ॥"},
{"c": "7.71", "n": "25", "i": 36085, "v": "विमुखं चैनमालोक्य माद्रीपुत्रौ महारथौ । ववर्षतुः पुनर्बाणैर्यथा मेघौ महागिरिम् ॥"},
{"c": "7.71", "n": "26", "i": 36086, "v": "स वध्यमानो बहुभिः शरैः संनतपर्वभिः । संप्रायाज्जवनैरश्वैर्द्रोणानीकाय सौबलः ॥"},
{"c": "7.71", "n": "27", "i": 36087, "v": "घटोत्कचस्तथा शूरं राक्षसं तमलायुधम् । अभ्ययाद्रभसं युद्धे वेगमास्थाय मध्यमम् ॥"},
{"c": "7.71", "n": "28", "i": 36088, "v": "तयोर्युद्धं महाराज चित्ररूपमिवाभवत् । यादृशं हि पुरा वृत्तं रामरावणयोर्मृधे ॥"},
{"c": "7.71", "n": "29", "i": 36089, "v": "ततो युधिष्ठिरो राजा मद्रराजानमाहवे । विद्ध्वा पञ्चाशता बाणैः पुनर्विव्याध सप्तभिः ॥"},
{"c": "7.71", "n": "30", "i": 36090, "v": "ततः प्रववृते युद्धं तयोरत्यद्भुतं नृप । यथा पूर्वं महद्युद्धं शम्बरामरराजयोः ॥"},
{"c": "7.71", "n": "31", "i": 36091, "v": "विविंशतिश्चित्रसेनो विकर्णश्च तवात्मजः । अयोधयन्भीमसेनं महत्या सेनया वृताः ॥"},
{"c": "7.72", "t": "संजय उवाच ।"},
{"c": "7.72", "n": "1", "i": 36092, "v": "तथा तस्मिन्प्रवृत्ते तु संग्रामे लोमहर्षणे । कौरवेयांस्त्रिधाभूतान्पाण्डवाः समुपाद्रवन् ॥"},
{"c": "7.72", "n": "2", "i": 36093, "v": "जलसंधं महाबाहुर्भीमसेनो न्यवारयत् । युधिष्ठिरः सहानीकः कृतवर्माणमाहवे ॥"},
{"c": "7.72", "n": "3", "i": 36094, "v": "किरन्तं शरवर्षाणि रोचमान इवांशुमान् । धृष्टद्युम्नो महाराज द्रोणमभ्यद्रवद्रणे ॥"},
{"c": "7.72", "n": "4", "i": 36095, "v": "ततः प्रववृते युद्धं त्वरतां सर्वधन्विनाम् । कुरूणां सोमकानां च संक्रुद्धानां परस्परम् ॥"},
{"c": "7.72", "n": "5", "i": 36096, "v": "संक्षये तु तथा भूते वर्तमाने महाभये । द्वंद्वीभूतेषु सैन्येषु युध्यमानेष्वभीतवत् ॥"},
{"c": "7.72", "n": "6", "i": 36097, "v": "द्रोणः पाञ्चालपुत्रेण बली बलवता सह । विचिक्षेप पृषत्कौघांस्तदद्भुतमिवाभवत् ॥"},
{"c": "7.72", "n": "7", "i": 36098, "v": "पुण्डरीकवनानीव विध्वस्तानि समन्ततः । चक्राते द्रोणपाञ्चाल्यौ नृणां शीर्षाण्यनेकशः ॥"},
{"c": "7.72", "n": "8", "i": 36099, "v": "विनिकीर्णानि वीराणामनीकेषु समन्ततः । वस्त्राभरणशस्त्राणि ध्वजवर्मायुधानि च ॥"},
{"c": "7.72", "n": "9", "i": 36100, "v": "तपनीयविचित्राङ्गाः संसिक्ता रुधिरेण च । संसक्ता इव दृश्यन्ते मेघसंघाः सविद्युतः ॥"},
{"c": "7.72", "n": "10", "i": 36101, "v": "कुञ्जराश्वनरान्संख्ये पातयन्तः पतत्रिभिः । तालमात्राणि चापानि विकर्षन्तो महारथाः ॥"},
{"c": "7.72", "n": "11", "i": 36102, "v": "असिचर्माणि चापानि शिरांसि कवचानि च । विप्रकीर्यन्त शूराणां संप्रहारे महात्मनाम् ॥"},
{"c": "7.72", "n": "12", "i": 36103, "v": "उत्थितान्यगणेयानि कबन्धानि समन्ततः । अदृश्यन्त महाराज तस्मिन्परमसंकुले ॥"},
{"c": "7.72", "n": "13", "i": 36104, "v": "गृध्राः कङ्का वडाः श्येना वायसा जम्बुकास्तथा । बहवः पिशिताशाश्च तत्रादृश्यन्त मारिष ॥"},
{"c": "7.72", "n": "14", "i": 36105, "v": "भक्षयन्तः स्म मांसानि पिबन्तश्चापि शोणितम् । विलुम्पन्तः स्म केशांश्च मज्जाश्च बहुधा नृप ॥"},
{"c": "7.72", "n": "15", "i": 36106, "v": "आकर्षन्तः शरीराणि शरीरावयवांस्तथा । नराश्वगजसंघानां शिरांसि च ततस्ततः ॥"},
{"c": "7.72", "n": "16", "i": 36107, "v": "कृतास्त्रा रणदीक्षाभिर्दीक्षिताः शरधारिणः । रणे जयं प्रार्थयन्तो भृशं युयुधिरे तदा ॥"},
{"c": "7.72", "n": "17", "i": 36108, "v": "असिमार्गान्बहुविधान्विचेरुस्तावका रणे । ऋष्टिभिः शक्तिभिः प्रासैः शूलतोमरपट्टिशैः ॥"},
{"c": "7.72", "n": "18", "i": 36109, "v": "गदाभिः परिघैश्चान्ये व्यायुधाश्च भुजैरपि । अन्योन्यं जघ्निरे क्रुद्धा युद्धरङ्गगता नराः ॥"},
{"c": "7.72", "n": "19", "i": 36110, "v": "रथिनो रथिभिः सार्धमश्वारोहाश्च सादिभिः । मातङ्गा वरमातङ्गैः पदाताश्च पदातिभिः ॥"},
{"c": "7.72", "n": "20", "i": 36111, "v": "क्षीबा इवान्ये चोन्मत्ता रङ्गेष्विव च चारणाः । उच्चुक्रुशुस्तथान्योन्यं जघ्नुरन्योन्यमाहवे ॥"},
{"c": "7.72", "n": "21", "i": 36112, "v": "वर्तमाने तथा युद्धे निर्मर्यादे विशां पते । धृष्टद्युम्नो हयानश्वैर्द्रोणस्य व्यत्यमिश्रयत् ॥"},
{"c": "7.72", "n": "22", "i": 36113, "v": "ते हया साध्वशोभन्त विमिश्रा वातरंहसः । पारावतसवर्णाश्च रक्तशोणाश्च संयुगे । हयाः शुशुभिरे राजन्मेघा इव सविद्युतः ॥"},
{"c": "7.72", "n": "23", "i": 36114, "v": "धृष्टद्युम्नश्च संप्रेक्ष्य द्रोणमभ्याशमागतम् । असिचर्माददे वीरो धनुरुत्सृज्य भारत ॥"},
{"c": "7.72", "n": "24", "i": 36115, "v": "चिकीर्षुर्दुष्करं कर्म पार्षतः परवीरहा । ईषया समतिक्रम्य द्रोणस्य रथमाविशत् ॥"},
{"c": "7.72", "n": "25", "i": 36116, "v": "अतिष्ठद्युगमध्ये स युगसंनहनेषु च । जघानार्धेषु चाश्वानां तत्सैन्यान्यभ्यपूजयन् ॥"},
{"c": "7.72", "n": "26", "i": 36117, "v": "खड्गेन चरतस्तस्य शोणाश्वानधितिष्ठतः । न ददर्शान्तरं द्रोणस्तदद्भुतमिवाभवत् ॥"},
{"c": "7.72", "n": "27", "i": 36118, "v": "यथा श्येनस्य पतनं वनेष्वामिषगृद्धिनः । तथैवासीदभीसारस्तस्य द्रोणं जिघांसतः ॥"},
{"c": "7.72", "n": "28", "i": 36119, "v": "ततः शरशतेनास्य शतचन्द्रं समाक्षिपत् । द्रोणो द्रुपदपुत्रस्य खड्गं च दशभिः शरैः ॥"},
{"c": "7.72", "n": "29", "i": 36120, "v": "हयांश्चैव चतुःषष्ट्या शराणां जघ्निवान्बली । ध्वजं छत्रं च भल्लाभ्यां तथोभौ पार्ष्णिसारथी ॥"},
{"c": "7.72", "n": "30", "i": 36121, "v": "अथास्मै त्वरितो बाणमपरं जीवितान्तकम् । आकर्णपूर्णं चिक्षेप वज्रं वज्रधरो यथा ॥"},
{"c": "7.72", "n": "31", "i": 36122, "v": "तं चतुर्दशभिर्बाणैर्बाणं चिच्छेद सात्यकिः । ग्रस्तमाचार्यमुख्येन धृष्टद्युम्नममोचयत् ॥"},
{"c": "7.72", "n": "32", "i": 36123, "v": "सिंहेनेव मृगं ग्रस्तं नरसिंहेन मारिष । द्रोणेन मोचयामास पाञ्चाल्यं शिनिपुंगवः ॥"},
{"c": "7.72", "n": "33", "i": 36124, "v": "सात्यकिं प्रेक्ष्य गोप्तारं पाञ्चाल्यस्य महाहवे । शराणां त्वरितो द्रोणः षड्विंशत्या समर्पयत् ॥"},
{"c": "7.72", "n": "34", "i": 36125, "v": "ततो द्रोणं शिनेः पौत्रो ग्रसन्तमिव सृञ्जयान् । प्रत्यविध्यच्छितैर्बाणैः षड्विंशत्या स्तनान्तरे ॥"},
{"c": "7.72", "n": "35", "i": 36126, "v": "ततः सर्वे रथास्तूर्णं पाञ्चाला जयगृद्धिनः । सात्वताभिसृते द्रोणे धृष्टद्युम्नममोचयन् ॥"},
{"c": "7.73", "t": "धृतराष्ट्र उवाच ।"},
{"c": "7.73", "n": "1", "i": 36127, "v": "बाणे तस्मिन्निकृत्ते तु धृष्टद्युम्ने च मोक्षिते । तेन वृष्णिप्रवीरेण युयुधानेन संजय ॥"},
{"c": "7.73", "n": "2", "i": 36128, "v": "अमर्षितो महेष्वासः सर्वशस्त्रभृतां वरः । नरव्याघ्रः शिनेः पौत्रे द्रोणः किमकरोद्युधि ॥"},
{"c": "7.73", "t": "संजय उवाच ।"},
{"c": "7.73", "n": "3", "i": 36129, "v": "संप्रद्रुतः क्रोधविषो व्यादितास्यशरासनः । तीक्ष्णधारेषुदशनः शितनाराचदंष्ट्रवान् ॥"},
{"c": "7.73", "n": "4", "i": 36130, "v": "संरम्भामर्षताम्राक्षो महाहिरिव निःश्वसन् । नरवीरप्रमुदितैः शोणैरश्वैर्महाजवैः ॥"},
{"c": "7.73", "n": "5", "i": 36131, "v": "उत्पतद्भिरिवाकाशं क्रमद्भिरिव सर्वतः । रुक्मपुङ्खाञ्शरानस्यन्युयुधानमुपाद्रवत् ॥"},
{"c": "7.73", "n": "6", "i": 36132, "v": "शरपातमहावर्षं रथघोषबलाहकम् । कार्मुकाकर्षविक्षिप्तं नाराचबहुविद्युतम् ॥"},
{"c": "7.73", "n": "7", "i": 36133, "v": "शक्तिखड्गाशनिधरं क्रोधवेगसमुत्थितम् । द्रोणमेघमनावार्यं हयमारुतचोदितम् ॥"},
{"c": "7.73", "n": "8", "i": 36134, "v": "दृष्ट्वैवाभिपतन्तं तं शूरः परपुरंजयः । उवाच सूतं शैनेयः प्रहसन्युद्धदुर्मदः ॥"},
{"c": "7.73", "n": "9", "i": 36135, "v": "एतं वै ब्राह्मणं क्रूरं स्वकर्मण्यनवस्थितम् । आश्रयं धार्तराष्ट्रस्य राज्ञो दुःखभयावहम् ॥"},
{"c": "7.73", "n": "10", "i": 36136, "v": "शीघ्रं प्रजवितैरश्वैः प्रत्युद्याहि प्रहृष्टवत् । आचार्यं राजपुत्राणां सततं शूरमानिनम् ॥"},
{"c": "7.73", "n": "11", "i": 36137, "v": "ततो रजतसंकाशा माधवस्य हयोत्तमाः । द्रोणस्याभिमुखाः शीघ्रमगच्छन्वातरंहसः ॥"},
{"c": "7.73", "n": "12", "i": 36138, "v": "इषुजालावृतं घोरमन्धकारमनन्तरम् । अनाधृष्यमिवान्येषां शूराणामभवत्तदा ॥"},
{"c": "7.73", "n": "13", "i": 36139, "v": "ततः शीघ्रास्त्रविदुषोर्द्रोणसात्वतयोस्तदा । नान्तरं शरवृष्टीनां दृश्यते नरसिंहयोः ॥"},
{"c": "7.73", "n": "14", "i": 36140, "v": "इषूणां संनिपातेन शब्दो धाराभिघातजः । शुश्रुवे शक्रमुक्तानामशनीनामिव स्वनः ॥"},
{"c": "7.73", "n": "15", "i": 36141, "v": "नाराचैरतिविद्धानां शराणां रूपमाबभौ । आशीविषविदष्टानां सर्पाणामिव भारत ॥"},
{"c": "7.73", "n": "16", "i": 36142, "v": "तयोर्ज्यातलनिर्घोषो व्यश्रूयत सुदारुणः । अजस्रं शैलशृङ्गाणां वज्रेणाहन्यतामिव ॥"},
{"c": "7.73", "n": "17", "i": 36143, "v": "उभयोस्तौ रथौ राजंस्ते चाश्वास्तौ च सारथी । रुक्मपुङ्खैः शरैश्छन्नाश्चित्ररूपा बभुस्तदा ॥"},
{"c": "7.73", "n": "18", "i": 36144, "v": "निर्मलानामजिह्मानां नाराचानां विशां पते । निर्मुक्ताशीविषाभानां संपातोऽभूत्सुदारुणः ॥"},
{"c": "7.73", "n": "19", "i": 36145, "v": "उभयोः पतिते छत्रे तथैव पतितौ ध्वजौ । उभौ रुधिरसिक्ताङ्गावुभौ च विजयैषिणौ ॥"},
{"c": "7.73", "n": "20", "i": 36146, "v": "स्रवद्भिः शोणितं गात्रैः प्रस्रुताविव वारणौ । अन्योन्यमभिविध्येतां जीवितान्तकरैः शरैः ॥"},
{"c": "7.73", "n": "21", "i": 36147, "v": "गर्जितोत्क्रुष्टसंनादाः शङ्खदुन्दुभिनिस्वनाः । उपारमन्महाराज व्याजहार न कश्चन ॥"},
{"c": "7.73", "n": "22", "i": 36148, "v": "तूष्णींभूतान्यनीकानि योधा युद्धादुपारमन् । ददृशे द्वैरथं ताभ्यां जातकौतूहलो जनः ॥"},
{"c": "7.73", "n": "23", "i": 36149, "v": "रथिनो हस्तियन्तारो हयारोहाः पदातयः । अवैक्षन्ताचलैर्नेत्रैः परिवार्य रथर्षभौ ॥"},
{"c": "7.73", "n": "24", "i": 36150, "v": "हस्त्यनीकान्यतिष्ठन्त तथानीकानि वाजिनाम् । तथैव रथवाहिन्यः प्रतिव्यूह्य व्यवस्थिताः ॥"},
{"c": "7.73", "n": "25", "i": 36151, "v": "मुक्ताविद्रुमचित्रैश्च मणिकाञ्चनभूषितैः । ध्वजैराभरणैश्चित्रैः कवचैश्च हिरण्मयैः ॥"},
{"c": "7.73", "n": "26", "i": 36152, "v": "वैजयन्तीपताकाभिः परिस्तोमाङ्गकम्बलैः । विमलैर्निशितैः शस्त्रैर्हयानां च प्रकीर्णकैः ॥"},
{"c": "7.73", "n": "27", "i": 36153, "v": "जातरूपमयीभिश्च राजतीभिश्च मूर्धसु । गजानां कुम्भमालाभिर्दन्तवेष्टैश्च भारत ॥"},
{"c": "7.73", "n": "28", "i": 36154, "v": "सबलाकाः सखद्योताः सैरावतशतह्रदाः । अदृश्यन्तोष्णपर्याये मेघानामिव वागुराः ॥"},
{"c": "7.73", "n": "29", "i": 36155, "v": "अपश्यन्नस्मदीयाश्च ते च यौधिष्ठिराः स्थिताः । तद्युद्धं युयुधानस्य द्रोणस्य च महात्मनः ॥"},
{"c": "7.73", "n": "30", "i": 36156, "v": "विमानाग्रगता देवा ब्रह्मशक्रपुरोगमाः । सिद्धचारणसंघाश्च विद्याधरमहोरगाः ॥"},
{"c": "7.73", "n": "31", "i": 36157, "v": "गतप्रत्यागताक्षेपैश्चित्रैः शस्त्रविघातिभिः । विविधैर्विस्मयं जग्मुस्तयोः पुरुषसिंहयोः ॥"},
{"c": "7.73", "n": "32", "i": 36158, "v": "हस्तलाघवमस्त्रेषु दर्शयन्तौ महाबलौ । अन्योन्यं समविध्येतां शरैस्तौ द्रोणसात्यकी ॥"},
{"c": "7.73", "n": "33", "i": 36159, "v": "ततो द्रोणस्य दाशार्हः शरांश्चिच्छेद संयुगे । पत्रिभिः सुदृढैराशु धनुश्चैव महाद्युते ॥"},
{"c": "7.73", "n": "34", "i": 36160, "v": "निमेषान्तरमात्रेण भारद्वाजोऽपरं धनुः । सज्यं चकार तच्चाशु चिच्छेदास्य स सात्यकिः ॥"},
{"c": "7.73", "n": "35", "i": 36161, "v": "ततस्त्वरन्पुनर्द्रोणो धनुर्हस्तो व्यतिष्ठत । सज्यं सज्यं पुनश्चास्य चिच्छेद निशितैः शरैः ॥"},
{"c": "7.73", "n": "36", "i": 36162, "v": "ततोऽस्य संयुगे द्रोणो दृष्ट्वा कर्मातिमानुषम् । युयुधानस्य राजेन्द्र मनसेदमचिन्तयत् ॥"},
{"c": "7.73", "n": "37", "i": 36163, "v": "एतदस्त्रबलं रामे कार्तवीर्ये धनंजये । भीष्मे च पुरुषव्याघ्रे यदिदं सात्वतां वरे ॥"},
{"c": "7.73", "n": "38", "i": 36164, "v": "तं चास्य मनसा द्रोणः पूजयामास विक्रमम् । लाघवं वासवस्येव संप्रेक्ष्य द्विजसत्तमः ॥"},
{"c": "7.73", "n": "39", "i": 36165, "v": "तुतोषास्त्रविदां श्रेष्ठस्तथा देवाः सवासवाः । न तामालक्षयामासुर्लघुतां शीघ्रकारिणः ॥"},
{"c": "7.73", "n": "40", "i": 36166, "v": "देवाश्च युयुधानस्य गन्धर्वाश्च विशां पते । सिद्धचारणसंघाश्च विदुर्द्रोणस्य कर्म तत् ॥"},
{"c": "7.73", "n": "41", "i": 36167, "v": "ततोऽन्यद्धनुरादाय द्रोणः क्षत्रियमर्दनः । अस्त्रैरस्त्रविदां श्रेष्ठो योधयामास भारत ॥"},
{"c": "7.73", "n": "42", "i": 36168, "v": "तस्यास्त्राण्यस्त्रमायाभिः प्रतिहन्य स सात्यकिः । जघान निशितैर्बाणैस्तदद्भुतमिवाभवत् ॥"},
{"c": "7.73", "n": "43", "i": 36169, "v": "तस्यातिमानुषं कर्म दृष्ट्वान्यैरसमं रणे । युक्तं योगेन योगज्ञास्तावकाः समपूजयन् ॥"},
{"c": "7.73", "n": "44", "i": 36170, "v": "यदस्त्रमस्यति द्रोणस्तदेवास्यति सात्यकिः । तमाचार्योऽप्यसंभ्रान्तोऽयोधयच्छत्रुतापनः ॥"},
{"c": "7.73", "n": "45", "i": 36171, "v": "ततः क्रुद्धो महाराज धनुर्वेदस्य पारगः । वधाय युयुधानस्य दिव्यमस्त्रमुदैरयत् ॥"},
{"c": "7.73", "n": "46", "i": 36172, "v": "तदाग्नेयं महाघोरं रिपुघ्नमुपलक्ष्य सः । अस्त्रं दिव्यं महेष्वासो वारुणं समुदैरयत् ॥"},
{"c": "7.73", "n": "47", "i": 36173, "v": "हाहाकारो महानासीद्दृष्ट्वा दिव्यास्त्रधारिणौ । न विचेरुस्तदाकाशे भूतान्याकाशगान्यपि ॥"},
{"c": "7.73", "n": "48", "i": 36174, "v": "अस्त्रे ते वारुणाग्नेये ताभ्यां बाणसमाहिते । न तावदभिषज्येते व्यावर्तदथ भास्करः ॥"},
{"c": "7.73", "n": "49", "i": 36175, "v": "ततो युधिष्ठिरो राजा भीमसेनश्च पाण्डवः । नकुलः सहदेवश्च पर्यरक्षन्त सात्यकिम् ॥"},
{"c": "7.73", "n": "50", "i": 36176, "v": "धृष्टद्युम्नमुखैः सार्धं विराटश्च सकेकयः । मत्स्याः शाल्वेयसेनाश्च द्रोणमाजग्मुरञ्जसा ॥"},
{"c": "7.73", "n": "51", "i": 36177, "v": "दुःशासनं पुरस्कृत्य राजपुत्राः सहस्रशः । द्रोणमभ्युपपद्यन्त सपत्नैः परिवारितम् ॥"},
{"c": "7.73", "n": "52", "i": 36178, "v": "ततो युद्धमभूद्राजंस्तव तेषां च धन्विनाम् । रजसा संवृते लोके शरजालसमावृते ॥"},
{"c": "7.73", "n": "53", "i": 36179, "v": "सर्वमाविग्नमभवन्न प्राज्ञायत किंचन । सैन्येन रजसा ध्वस्ते निर्मर्यादमवर्तत ॥"},
{"c": "7.74", "t": "संजय उवाच ।"},
{"c": "7.74", "n": "1", "i": 36180, "v": "परिवर्तमाने त्वादित्ये तत्र सूर्यस्य रश्मिभिः । रजसा कीर्यमाणाश्च मन्दीभूताश्च सैनिकाः ॥"},
{"c": "7.74", "n": "2", "i": 36181, "v": "तिष्ठतां युध्यमानानां पुनरावर्ततामपि । भज्यतां जयतां चैव जगाम तदहः शनैः ॥"},
{"c": "7.74", "n": "3", "i": 36182, "v": "तथा तेषु विषक्तेषु सैन्येषु जयगृद्धिषु । अर्जुनो वासुदेवश्च सैन्धवायैव जग्मतुः ॥"},
{"c": "7.74", "n": "4", "i": 36183, "v": "रथमार्गप्रमाणं तु कौन्तेयो निशितैः शरैः । चकार तत्र पन्थानं ययौ येन जनार्दनः ॥"},
{"c": "7.74", "n": "5", "i": 36184, "v": "यत्र यत्र रथो याति पाण्डवस्य महात्मनः । तत्र तत्रैव दीर्यन्ते सेनास्तव विशां पते ॥"},
{"c": "7.74", "n": "6", "i": 36185, "v": "रथशिक्षां तु दाशार्हो दर्शयामास वीर्यवान् । उत्तमाधममध्यानि मण्डलानि विदर्शयन् ॥"},
{"c": "7.74", "n": "7", "i": 36186, "v": "ते तु नामाङ्किताः पीताः कालज्वलनसंनिभाः । स्नायुनद्धाः सुपर्वाणः पृथवो दीर्घगामिनः ॥"},
{"c": "7.74", "n": "8", "i": 36187, "v": "वैणवायस्मयशराः स्वायता विविधाननाः । रुधिरं पतगैः सार्धं प्राणिनां पपुराहवे ॥"},
{"c": "7.74", "n": "9", "i": 36188, "v": "रथस्थितः क्रोशमात्रे यानस्यत्यर्जुनः शरान् । रथे क्रोशमतिक्रान्ते तस्य ते घ्नन्ति शात्रवान् ॥"},
{"c": "7.74", "n": "10", "i": 36189, "v": "तार्क्ष्यमारुतरंहोभिर्वाजिभिः साधुवाहिभिः । तथागच्छद्धृषीकेशः कृत्स्नं विस्मापयञ्जगत् ॥"},
{"c": "7.74", "n": "11", "i": 36190, "v": "न तथा गच्छति रथस्तपनस्य विशां पते । नेन्द्रस्य न च रुद्रस्य नापि वैश्रवणस्य च ॥"},
{"c": "7.74", "n": "12", "i": 36191, "v": "नान्यस्य समरे राजन्गतपूर्वस्तथा रथः । यथा ययावर्जुनस्य मनोभिप्रायशीघ्रगः ॥"},
{"c": "7.74", "n": "13", "i": 36192, "v": "प्रविश्य तु रणे राजन्केशवः परवीरहा । सेनामध्ये हयांस्तूर्णं चोदयामास भारत ॥"},
{"c": "7.74", "n": "14", "i": 36193, "v": "ततस्तस्य रथौघस्य मध्यं प्राप्य हयोत्तमाः । कृच्छ्रेण रथमूहुस्तं क्षुत्पिपासाश्रमान्विताः ॥"},
{"c": "7.74", "n": "15", "i": 36194, "v": "क्षताश्च बहुभिः शस्त्रैर्युद्धशौण्डैरनेकशः । मण्डलानि विचित्राणि विचेरुस्ते मुहुर्मुहुः ॥"},
{"c": "7.74", "n": "16", "i": 36195, "v": "हतानां वाजिनागानां रथानां च नरैः सह । उपरिष्टादतिक्रान्ताः शैलाभानां सहस्रशः ॥"},
{"c": "7.74", "n": "17", "i": 36196, "v": "एतस्मिन्नन्तरे वीरावावन्त्यौ भ्रातरौ नृप । सहसेनौ समार्छेतां पाण्डवं क्लान्तवाहनम् ॥"},
{"c": "7.74", "n": "18", "i": 36197, "v": "तावर्जुनं चतुःषष्ट्या सप्तत्या च जनार्दनम् । शराणां च शतेनाश्वानविध्येतां मुदान्वितौ ॥"},
{"c": "7.74", "n": "19", "i": 36198, "v": "तावर्जुनो महाराज नवभिर्नतपर्वभिः । आजघान रणे क्रुद्धो मर्मज्ञो मर्मभेदिभिः ॥"},
{"c": "7.74", "n": "20", "i": 36199, "v": "ततस्तौ तु शरौघेण बीभत्सुं सहकेशवम् । आच्छादयेतां संरब्धौ सिंहनादं च नेदतुः ॥"},
{"c": "7.74", "n": "21", "i": 36200, "v": "तयोस्तु धनुषी चित्रे भल्लाभ्यां श्वेतवाहनः । चिच्छेद समरे तूर्णं ध्वजौ च कनकोज्ज्वलौ ॥"},
{"c": "7.74", "n": "22", "i": 36201, "v": "अथान्ये धनुषी राजन्प्रगृह्य समरे तदा । पाण्डवं भृशसंक्रुद्धावर्दयामासतुः शरैः ॥"},
{"c": "7.74", "n": "23", "i": 36202, "v": "तयोस्तु भृशसंक्रुद्धः शराभ्यां पाण्डुनन्दनः । चिच्छेद धनुषी तूर्णं भूय एव धनंजयः ॥"},
{"c": "7.74", "n": "24", "i": 36203, "v": "तथान्यैर्विशिखैस्तूर्णं हेमपुङ्खैः शिलाशितैः । जघानाश्वान्सपदातांस्तथोभौ पार्ष्णिसारथी ॥"},
{"c": "7.74", "n": "25", "i": 36204, "v": "ज्येष्ठस्य च शिरः कायात्क्षुरप्रेण न्यकृन्तत । स पपात हतः पृथ्व्यां वातरुग्ण इव द्रुमः ॥"},
{"c": "7.74", "n": "26", "i": 36205, "v": "विन्दं तु निहतं दृष्ट्वा अनुविन्दः प्रतापवान् । हताश्वं रथमुत्सृज्य गदां गृह्य महाबलः ॥"},
{"c": "7.74", "n": "27", "i": 36206, "v": "अभ्यद्रवत संग्रामे भ्रातुर्वधमनुस्मरन् । गदया गदिनां श्रेष्ठो नृत्यन्निव महारथः ॥"},
{"c": "7.74", "n": "28", "i": 36207, "v": "अनुविन्दस्तु गदया ललाटे मधुसूदनम् । स्पृष्ट्वा नाकम्पयत्क्रुद्धो मैनाकमिव पर्वतम् ॥"},
{"c": "7.74", "n": "29", "i": 36208, "v": "तस्यार्जुनः शरैः षड्भिर्ग्रीवां पादौ भुजौ शिरः । निचकर्त स संछिन्नः पपाताद्रिचयो यथा ॥"},
{"c": "7.74", "n": "30", "i": 36209, "v": "ततस्तौ निहतौ दृष्ट्वा तयो राजन्पदानुगाः । अभ्यद्रवन्त संक्रुद्धाः किरन्तः शतशः शरान् ॥"},
{"c": "7.74", "n": "31", "i": 36210, "v": "तानर्जुनः शरैस्तूर्णं निहत्य भरतर्षभ । व्यरोचत यथा वह्निर्दावं दग्ध्वा हिमात्यये ॥"},
{"c": "7.74", "n": "32", "i": 36211, "v": "तयोः सेनामतिक्रम्य कृच्छ्रान्निर्याद्धनंजयः । विबभौ जलदान्भित्त्वा दिवाकर इवोदितः ॥"},
{"c": "7.74", "n": "33", "i": 36212, "v": "तं दृष्ट्वा कुरवस्त्रस्ताः प्रहृष्टाश्चाभवन्पुनः । अभ्यवर्षंस्तदा पार्थं समन्ताद्भरतर्षभ ॥"},
{"c": "7.74", "n": "34", "i": 36213, "v": "श्रान्तं चैनं समालक्ष्य ज्ञात्वा दूरे च सैन्धवम् । सिंहनादेन महता सर्वतः पर्यवारयन् ॥"},
{"c": "7.74", "n": "35", "i": 36214, "v": "तांस्तु दृष्ट्वा सुसंरब्धानुत्स्मयन्पुरुषर्षभः । शनकैरिव दाशार्हमर्जुनो वाक्यमब्रवीत् ॥"},
{"c": "7.74", "n": "36", "i": 36215, "v": "शरार्दिताश्च ग्लानाश्च हया दूरे च सैन्धवः । किमिहानन्तरं कार्यं ज्यायिष्ठं तव रोचते ॥"},
{"c": "7.74", "n": "37", "i": 36216, "v": "ब्रूहि कृष्ण यथातत्त्वं त्वं हि प्राज्ञतमः सदा । भवन्नेत्रा रणे शत्रून्विजेष्यन्तीह पाण्डवाः ॥"},
{"c": "7.74", "n": "38", "i": 36217, "v": "मम त्वनन्तरं कृत्यं यद्वै तत्संनिबोध मे । हयान्विमुच्य हि सुखं विशल्यान्कुरु माधव ॥"},
{"c": "7.74", "n": "39", "i": 36218, "v": "एवमुक्तस्तु पार्थेन केशवः प्रत्युवाच तम् । ममाप्येतन्मतं पार्थ यदिदं ते प्रभाषितम् ॥"},
{"c": "7.74", "t": "अर्जुन उवाच ।"},
{"c": "7.74", "n": "40", "i": 36219, "v": "अहमावारयिष्यामि सर्वसैन्यानि केशव । त्वमप्यत्र यथान्यायं कुरु कार्यमनन्तरम् ॥"},
{"c": "7.74", "t": "संजय उवाच ।"},
{"c": "7.74", "n": "41", "i": 36220, "v": "सोऽवतीर्य रथोपस्थादसंभ्रान्तो धनंजयः । गाण्डीवं धनुरादाय तस्थौ गिरिरिवाचलः ॥"},
{"c": "7.74", "n": "42", "i": 36221, "v": "तमभ्यधावन्क्रोशन्तः क्षत्रिया जयकाङ्क्षिणः । इदं छिद्रमिति ज्ञात्वा धरणीस्थं धनंजयम् ॥"},
{"c": "7.74", "n": "43", "i": 36222, "v": "तमेकं रथवंशेन महता पर्यवारयन् । विकर्षन्तश्च चापानि विसृजन्तश्च सायकान् ॥"},
{"c": "7.74", "n": "44", "i": 36223, "v": "अस्त्राणि च विचित्राणि क्रुद्धास्तत्र व्यदर्शयन् । छादयन्तः शरैः पार्थं मेघा इव दिवाकरम् ॥"},
{"c": "7.74", "n": "45", "i": 36224, "v": "अभ्यद्रवन्त वेगेन क्षत्रियाः क्षत्रियर्षभम् । रथसिंहं रथोदाराः सिंहं मत्ता इव द्विपाः ॥"},
{"c": "7.74", "n": "46", "i": 36225, "v": "तत्र पार्थस्य भुजयोर्महद्बलमदृश्यत । यत्क्रुद्धो बहुलाः सेनाः सर्वतः समवारयत् ॥"},
{"c": "7.74", "n": "47", "i": 36226, "v": "अस्त्रैरस्त्राणि संवार्य द्विषतां सर्वतो विभुः । इषुभिर्बहुभिस्तूर्णं सर्वानेव समावृणोत् ॥"},
{"c": "7.74", "n": "48", "i": 36227, "v": "तत्रान्तरिक्षे बाणानां प्रगाढानां विशां पते । संघर्षेण महार्चिष्मान्पावकः समजायत ॥"},
{"c": "7.74", "n": "49", "i": 36228, "v": "तत्र तत्र महेष्वासैः श्वसद्भिः शोणितोक्षितैः । हयैर्नागैश्च संभिन्नैर्नदद्भिश्चारिकर्शनैः ॥"},
{"c": "7.74", "n": "50", "i": 36229, "v": "संरब्धैश्चारिभिर्वीरैः प्रार्थयद्भिर्जयं मृधे । एकस्थैर्बहुभिः क्रुद्धैरूष्मेव समजायत ॥"},
{"c": "7.74", "n": "51", "i": 36230, "v": "शरोर्मिणं ध्वजावर्तं नागनक्रं दुरत्ययम् । पदातिमत्स्यकलिलं शङ्खदुन्दुभिनिस्वनम् ॥"},
{"c": "7.74", "n": "52", "i": 36231, "v": "असंख्येयमपारं च रजोऽऽभीलमतीव च । उष्णीषकमठच्छन्नं पताकाफेनमालिनम् ॥"},
{"c": "7.74", "n": "53", "i": 36232, "v": "रथसागरमक्षोभ्यं मातङ्गाङ्गशिलाचितम् । वेलाभूतस्तदा पार्थः पत्रिभिः समवारयत् ॥"},
{"c": "7.74", "n": "54", "i": 36233, "v": "ततो जनार्दनः संख्ये प्रियं पुरुषसत्तमम् । असंभ्रान्तो महाबाहुरर्जुनं वाक्यमब्रवीत् ॥"},
{"c": "7.74", "n": "55", "i": 36234, "v": "उदपानमिहाश्वानां नालमस्ति रणेऽर्जुन । परीप्सन्ते जलं चेमे पेयं न त्ववगाहनम् ॥"},
{"c": "7.74", "n": "56", "i": 36235, "v": "इदमस्तीत्यसंभ्रान्तो ब्रुवन्नस्त्रेण मेदिनीम् । अभिहत्यार्जुनश्चक्रे वाजिपानं सरः शुभम् ॥"},
{"c": "7.74", "n": "57", "i": 36236, "v": "शरवंशं शरस्थूणं शराच्छादनमद्भुतम् । शरवेश्माकरोत्पार्थस्त्वष्टेवाद्भुतकर्मकृत् ॥"},
{"c": "7.74", "n": "58", "i": 36237, "v": "ततः प्रहस्य गोविन्दः साधु साध्वित्यथाब्रवीत् । शरवेश्मनि पार्थेन कृते तस्मिन्महारणे ॥"},
{"c": "7.75", "t": "संजय उवाच ।"},
{"c": "7.75", "n": "1", "i": 36238, "v": "सलिले जनिते तस्मिन्कौन्तेयेन महात्मना । निवारिते द्विषत्सैन्ये कृते च शरवेश्मनि ॥"},
{"c": "7.75", "n": "2", "i": 36239, "v": "वासुदेवो रथात्तूर्णमवतीर्य महाद्युतिः । मोचयामास तुरगान्वितुन्नान्कङ्कपत्रिभिः ॥"},
{"c": "7.75", "n": "3", "i": 36240, "v": "अदृष्टपूर्वं तद्दृष्ट्वा सिंहनादो महानभूत् । सिद्धचारणसंघानां सैनिकानां च सर्वशः ॥"},
{"c": "7.75", "n": "4", "i": 36241, "v": "पदातिनं तु कौन्तेयं युध्यमानं नरर्षभाः । नाशक्नुवन्वारयितुं तदद्भुतमिवाभवत् ॥"},
{"c": "7.75", "n": "5", "i": 36242, "v": "आपतत्सु रथौघेषु प्रभूतगजवाजिषु । नासंभ्रमत्तदा पार्थस्तदस्य पुरुषानति ॥"},
{"c": "7.75", "n": "6", "i": 36243, "v": "व्यसृजन्त शरौघांस्ते पाण्डवं प्रति पार्थिवाः । न चाव्यथत धर्मात्मा वासविः परवीरहा ॥"},
{"c": "7.75", "n": "7", "i": 36244, "v": "स तानि शरजालानि गदाः प्रासांश्च वीर्यवान् । आगतानग्रसत्पार्थः सरितः सागरो यथा ॥"},
{"c": "7.75", "n": "8", "i": 36245, "v": "अस्त्रवेगेन महता पार्थो बाहुबलेन च । सर्वेषां पार्थिवेन्द्राणामग्रसत्ताञ्शरोत्तमान् ॥"},
{"c": "7.75", "n": "9", "i": 36246, "v": "तत्तु पार्थस्य विक्रान्तं वासुदेवस्य चोभयोः । अपूजयन्महाराज कौरवाः परमाद्भुतम् ॥"},
{"c": "7.75", "n": "10", "i": 36247, "v": "किमद्भुततरं लोके भविताप्यथ वाप्यभूत् । यदश्वान्पार्थगोविन्दौ मोचयामासतू रणे ॥"},
{"c": "7.75", "n": "11", "i": 36248, "v": "भयं विपुलमस्मासु तावधत्तां नरोत्तमौ । तेजो विदधतुश्चोग्रं विस्रब्धौ रणमूर्धनि ॥"},
{"c": "7.75", "n": "12", "i": 36249, "v": "अथोत्स्मयन्हृषीकेशः स्त्रीमध्य इव भारत । अर्जुनेन कृते संख्ये शरगर्भगृहे तदा ॥"},
{"c": "7.75", "n": "13", "i": 36250, "v": "उपावर्तयदव्यग्रस्तानश्वान्पुष्करेक्षणः । मिषतां सर्वसैन्यानां त्वदीयानां विशां पते ॥"},
{"c": "7.75", "n": "14", "i": 36251, "v": "तेषां श्रमं च ग्लानिं च वेपथुं वमथुं व्रणान् । सर्वं व्यपानुदत्कृष्णः कुशलो ह्यश्वकर्मणि ॥"},
{"c": "7.75", "n": "15", "i": 36252, "v": "शल्यानुद्धृत्य पाणिभ्यां परिमृज्य च तान्हयान् । उपावृत्य यथान्यायं पाययामास वारि सः ॥"},
{"c": "7.75", "n": "16", "i": 36253, "v": "स ताँल्लब्धोदकान्स्नाताञ्जग्धान्नान्विगतक्लमान् । योजयामास संहृष्टः पुनरेव रथोत्तमे ॥"},
{"c": "7.75", "n": "17", "i": 36254, "v": "स तं रथवरं शौरिः सर्वशस्त्रभृतां वरः । समास्थाय महातेजाः सार्जुनः प्रययौ द्रुतम् ॥"},
{"c": "7.75", "n": "18", "i": 36255, "v": "रथं रथवरस्याजौ युक्तं लब्धोदकैर्हयैः । दृष्ट्वा कुरुबलश्रेष्ठाः पुनर्विमनसोऽभवन् ॥"},
{"c": "7.75", "n": "19", "i": 36256, "v": "विनिःश्वसन्तस्ते राजन्भग्नदंष्ट्रा इवोरगाः । धिगहो धिग्गतः पार्थः कृष्णश्चेत्यब्रुवन्पृथक् ॥"},
{"c": "7.75", "n": "20", "i": 36257, "v": "सर्वक्षत्रस्य मिषतो रथेनैकेन दंशितौ । बालक्रीडनकेनेव कदर्थीकृत्य नो बलम् ॥"},
{"c": "7.75", "n": "21", "i": 36258, "v": "क्रोशतां यतमानानामसंसक्तौ परंतपौ । दर्शयित्वात्मनो वीर्यं प्रयातौ सर्वराजसु ॥"},
{"c": "7.75", "n": "22", "i": 36259, "v": "तौ प्रयातौ पुनर्दृष्ट्वा तदान्ये सैनिकाब्रुवन् । त्वरध्वं कुरवः सर्वे वधे कृष्णकिरीटिनोः ॥"},
{"c": "7.75", "n": "23", "i": 36260, "v": "रथं युक्त्वा हि दाशार्हो मिषतां सर्वधन्विनाम् । जयद्रथाय यात्येष कदर्थीकृत्य नो रणे ॥"},
{"c": "7.75", "n": "24", "i": 36261, "v": "तत्र केचिन्मिथो राजन्समभाषन्त भूमिपाः । अदृष्टपूर्वं संग्रामे तद्दृष्ट्वा महदद्भुतम् ॥"},
{"c": "7.75", "n": "25", "i": 36262, "v": "सर्वसैन्यानि राजा च धृतराष्ट्रोऽत्ययं गतः । दुर्योधनापराधेन क्षत्रं कृत्स्ना च मेदिनी ॥"},
{"c": "7.75", "n": "26", "i": 36263, "v": "विलयं समनुप्राप्ता तच्च राजा न बुध्यते । इत्येवं क्षत्रियास्तत्र ब्रुवन्त्यन्ये च भारत ॥"},
{"c": "7.75", "n": "27", "i": 36264, "v": "सिन्धुराजस्य यत्कृत्यं गतस्य यमसादनम् । तत्करोतु वृथादृष्टिर्धार्तराष्ट्रोऽनुपायवित् ॥"},
{"c": "7.75", "n": "28", "i": 36265, "v": "ततः शीघ्रतरं प्रायात्पाण्डवः सैन्धवं प्रति । निवर्तमाने तिग्मांशौ हृष्टैः पीतोदकैर्हयैः ॥"},
{"c": "7.75", "n": "29", "i": 36266, "v": "तं प्रयान्तं महाबाहुं सर्वशस्त्रभृतां वरम् । नाशक्नुवन्वारयितुं योधाः क्रुद्धमिवान्तकम् ॥"},
{"c": "7.75", "n": "30", "i": 36267, "v": "विद्राव्य तु ततः सैन्यं पाण्डवः शत्रुतापनः । यथा मृगगणान्सिंहः सैन्धवार्थे व्यलोडयत् ॥"},
{"c": "7.75", "n": "31", "i": 36268, "v": "गाहमानस्त्वनीकानि तूर्णमश्वानचोदयत् । बलाकवर्णान्दाशार्हः पाञ्चजन्यं व्यनादयत् ॥"},
{"c": "7.75", "n": "32", "i": 36269, "v": "कौन्तेयेनाग्रतः सृष्टा न्यपतन्पृष्ठतः शराः । तूर्णात्तूर्णतरं ह्यश्वास्तेऽवहन्वातरंहसः ॥"},
{"c": "7.75", "n": "33", "i": 36270, "v": "वातोद्धूतपताकान्तं रथं जलदनिस्वनम् । घोरं कपिध्वजं दृष्ट्वा विषण्णा रथिनोऽभवन् ॥"},
{"c": "7.75", "n": "34", "i": 36271, "v": "दिवाकरेऽथ रजसा सर्वतः संवृते भृशम् । शरार्ताश्च रणे योधा न कृष्णौ शेकुरीक्षितुम् ॥"},
{"c": "7.75", "n": "35", "i": 36272, "v": "ततो नृपतयः क्रुद्धाः परिवव्रुर्धनंजयम् । क्षत्रिया बहवश्चान्ये जयद्रथवधैषिणम् ॥"},
{"c": "7.75", "n": "36", "i": 36273, "v": "अपनीयत्सु शल्येषु धिष्ठितं पुरुषर्षभम् । दुर्योधनस्त्वगात्पार्थं त्वरमाणो महाहवे ॥"},
{"c": "7.76", "t": "संजय उवाच ।"},
{"c": "7.76", "n": "1", "i": 36274, "v": "स्रंसन्त इव मज्जानस्तावकानां भयान्नृप । तौ दृष्ट्वा समतिक्रान्तौ वासुदेवधनंजयौ ॥"},
{"c": "7.76", "n": "2", "i": 36275, "v": "सर्वे तु प्रतिसंरब्धा ह्रीमन्तः सत्त्वचोदिताः । स्थिरीबूता महात्मानः प्रत्यगच्छन्धनंजयम् ॥"},
{"c": "7.76", "n": "3", "i": 36276, "v": "ये गताः पाण्डवं युद्धे क्रोधामर्षसमन्विताः । तेऽद्यापि न निवर्तन्ते सिन्धवः सागरादिव ॥"},
{"c": "7.76", "n": "4", "i": 36277, "v": "असन्तस्तु न्यवर्तन्त वेदेभ्य इव नास्तिकाः । नरकं भजमानास्ते प्रत्यपद्यन्त किल्बिषम् ॥"},
{"c": "7.76", "n": "5", "i": 36278, "v": "तावतीत्य रथानीकं विमुक्तौ पुरुषर्षभौ । ददृशाते यथा राहोरास्यान्मुक्तौ प्रभाकरौ ॥"},
{"c": "7.76", "n": "6", "i": 36279, "v": "मत्स्याविव महाजालं विदार्य विगतज्वरौ । तथा कृष्णावदृश्येतां सेनाजालं विदार्य तत् ॥"},
{"c": "7.76", "n": "7", "i": 36280, "v": "विमुक्तौ शस्त्रसंबाधाद्द्रोणानीकात्सुदुर्भिदात् । अदृश्येतां महात्मानौ कालसूर्याविवोदितौ ॥"},
{"c": "7.76", "n": "8", "i": 36281, "v": "अस्त्रसंबाधनिर्मुक्तौ विमुक्तौ शस्त्रसंकटात् । अदृश्येतां महात्मानौ शत्रुसंबाधकारिणौ ॥"},
{"c": "7.76", "n": "9", "i": 36282, "v": "विमुक्तौ ज्वलनस्पर्शान्मकरास्याज्झषाविव । व्यक्षोभयेतां सेनां तौ समुद्रं मकराविव ॥"},
{"c": "7.76", "n": "10", "i": 36283, "v": "तावकास्तव पुत्राश्च द्रोणानीकस्थयोस्तयोः । नैतौ तरिष्यतो द्रोणमिति चक्रुस्तदा मतिम् ॥"},
{"c": "7.76", "n": "11", "i": 36284, "v": "तौ तु दृष्ट्वा व्यतिक्रान्तौ द्रोणानीकं महाद्युती । नाशशंसुर्महाराज सिन्धुराजस्य जीवितम् ॥"},
{"c": "7.76", "n": "12", "i": 36285, "v": "आशा बलवती राजन्पुत्राणामभवत्तव । द्रोणहार्दिक्ययोः कृष्णौ न मोक्ष्येते इति प्रभो ॥"},
{"c": "7.76", "n": "13", "i": 36286, "v": "तामाशां विफलां कृत्वा निस्तीर्णौ तौ परंतपौ । द्रोणानीकं महाराज भोजानीकं च दुस्तरम् ॥"},
{"c": "7.76", "n": "14", "i": 36287, "v": "अथ दृष्ट्वा व्यतिक्रान्तौ ज्वलिताविव पावकौ । निराशाः सिन्धुराजस्य जीवितं नाशशंसिरे ॥"},
{"c": "7.76", "n": "15", "i": 36288, "v": "मिथश्च समभाषेतामभीतौ भयवर्धनौ । जयद्रथवधे वाचस्तास्ताः कृष्णधनंजयौ ॥"},
{"c": "7.76", "n": "16", "i": 36289, "v": "असौ मध्ये कृतः षड्भिर्धार्तराष्ट्रैर्महारथैः । चक्षुर्विषयसंप्राप्तो न नौ मोक्ष्यति सैन्धवः ॥"},
{"c": "7.76", "n": "17", "i": 36290, "v": "यद्यस्य समरे गोप्ता शक्रो देवगणैः सह । तथाप्येनं हनिष्याव इति कृष्णावभाषताम् ॥"},
{"c": "7.76", "n": "18", "i": 36291, "v": "इति कृष्णौ महाबाहू मिथः कथयतां तदा । सिन्धुराजमवेक्षन्तौ तत्पुत्रास्तव शुश्रुवुः ॥"},
{"c": "7.76", "n": "19", "i": 36292, "v": "अतीत्य मरुधन्वेव प्रयान्तौ तृषितौ गजौ । पीत्वा वारि समाश्वस्तौ तथैवास्तामरिंदमौ ॥"},
{"c": "7.76", "n": "20", "i": 36293, "v": "व्याघ्रसिंहगजाकीर्णानतिक्रम्येव पर्वतान् । अदृश्येतां महाबाहू यथा मृत्युजरातिगौ ॥"},
{"c": "7.76", "n": "21", "i": 36294, "v": "तथा हि मुखवर्णोऽयमनयोरिति मेनिरे । तावका दृश्य मुक्तौ तौ विक्रोशन्ति स्म सर्वतः ॥"},
{"c": "7.76", "n": "22", "i": 36295, "v": "द्रोणादाशीविषाकाराज्ज्वलितादिव पावकात् । अन्येभ्यः पार्थिवेभ्यश्च भास्वन्ताविव भास्करौ ॥"},
{"c": "7.76", "n": "23", "i": 36296, "v": "तौ मुक्तौ सागरप्रख्याद्द्रोणानीकादरिंदमौ । अदृश्येतां मुदा युक्तौ समुत्तीर्यार्णवं यथा ॥"},
{"c": "7.76", "n": "24", "i": 36297, "v": "शस्त्रौघान्महतो मुक्तौ द्रोणहार्दिक्यरक्षितान् । रोचमानावदृश्येतामिन्द्राग्न्योः सदृशौ रणे ॥"},
{"c": "7.76", "n": "25", "i": 36298, "v": "उद्भिन्नरुधिरौ कृष्णौ भारद्वाजस्य सायकैः । शितैश्चितौ व्यरोचेतां कर्णिकारैरिवाचलौ ॥"},
{"c": "7.76", "n": "26", "i": 36299, "v": "द्रोणग्राहह्रदान्मुक्तौ शक्त्याशीविषसंकटात् । अयःशरोग्रमकरात्क्षत्रियप्रवराम्भसः ॥"},
{"c": "7.76", "n": "27", "i": 36300, "v": "ज्याघोषतलनिर्ह्रादाद्गदानिस्त्रिंशविद्युतः । द्रोणास्त्रमेघान्निर्मुक्तौ सूर्येन्दू तिमिरादिव ॥"},
{"c": "7.76", "n": "28", "i": 36301, "v": "बाहुभ्यामिव संतीर्णौ सिन्धुषष्ठाः समुद्रगाः । तपान्ते सरितः पूर्णा महाग्राहसमाकुलाः ॥"},
{"c": "7.76", "n": "29", "i": 36302, "v": "इति कृष्णौ महेष्वासौ यशसा लोकविश्रुतौ । सर्वभूतान्यमन्यन्त द्रोणास्त्रबलविस्मयात् ॥"},
{"c": "7.76", "n": "30", "i": 36303, "v": "जयद्रथं समीपस्थमवेक्षन्तौ जिघांसया । रुरुं निपाने लिप्सन्तौ व्याघ्रवत्तावतिष्ठताम् ॥"},
{"c": "7.76", "n": "31", "i": 36304, "v": "यथा हि मुखवर्णोऽयमनयोरिति मेनिरे । तव योधा महाराज हतमेव जयद्रथम् ॥"},
{"c": "7.76", "n": "32", "i": 36305, "v": "लोहिताक्षौ महाबाहू संयत्तौ कृष्णपाण्डवौ । सिन्धुराजमभिप्रेक्ष्य हृष्टौ व्यनदतां मुहुः ॥"},
{"c": "7.76", "n": "33", "i": 36306, "v": "शौरेरभीशुहस्तस्य पार्थस्य च धनुष्मतः । तयोरासीत्प्रतिभ्राजः सूर्यपावकयोरिव ॥"},
{"c": "7.76", "n": "34", "i": 36307, "v": "हर्ष एव तयोरासीद्द्रोणानीकप्रमुक्तयोः । समीपे सैन्धवं दृष्ट्वा श्येनयोरामिषं यथा ॥"},
{"c": "7.76", "n": "35", "i": 36308, "v": "तौ तु सैन्धवमालोक्य वर्तमानमिवान्तिके । सहसा पेततुः क्रुद्धौ क्षिप्रं श्येनाविवामिषे ॥"},
{"c": "7.76", "n": "36", "i": 36309, "v": "तौ तु दृष्ट्वा व्यतिक्रान्तौ हृषीकेशधनंजयौ । सिन्धुराजस्य रक्षार्थं पराक्रान्तः सुतस्तव ॥"},
{"c": "7.76", "n": "37", "i": 36310, "v": "द्रोणेनाबद्धकवचो राजा दुर्योधनस्तदा । ययावेकरथेनाजौ हयसंस्कारवित्प्रभो ॥"},
{"c": "7.76", "n": "38", "i": 36311, "v": "कृष्णपार्थौ महेष्वासौ व्यतिक्रम्याथ ते सुतः । अग्रतः पुण्डरीकाक्षं प्रतीयाय नराधिप ॥"},
{"c": "7.76", "n": "39", "i": 36312, "v": "ततः सर्वेषु सैन्येषु वादित्राणि प्रहृष्टवत् । प्रावाद्यन्समतिक्रान्ते तव पुत्रे धनंजयम् ॥"},
{"c": "7.76", "n": "40", "i": 36313, "v": "सिंहनादरवाश्चासञ्शङ्खदुन्दुभिमिश्रिताः । दृष्ट्वा दुर्योधनं तत्र कृष्णयोः प्रमुखे स्थितम् ॥"},
{"c": "7.76", "n": "41", "i": 36314, "v": "ये च ते सिन्धुराजस्य गोप्तारः पावकोपमाः । ते प्रहृष्यन्त समरे दृष्ट्वा पुत्रं तवाभिभो ॥"},
{"c": "7.76", "n": "42", "i": 36315, "v": "दृष्ट्वा दुर्योधनं कृष्णस्त्वतिक्रान्तं सहानुगम् । अब्रवीदर्जुनं राजन्प्राप्तकालमिदं वचः ॥"},
{"c": "7.77", "t": "वासुदेव उवाच ।"},
{"c": "7.77", "n": "1", "i": 36316, "v": "सुयोधनमतिक्रान्तमेनं पश्य धनंजय । आपद्गतमिमं मन्ये नास्त्यस्य सदृशो रथः ॥"},
{"c": "7.77", "n": "2", "i": 36317, "v": "दूरपाती महेष्वासः कृतास्त्रो युद्धदुर्मदः । दृढास्त्रश्चित्रयोधी च धार्तराष्ट्रो महाबलः ॥"},
{"c": "7.77", "n": "3", "i": 36318, "v": "अत्यन्तसुखसंवृद्धो मानितश्च महारथैः । कृती च सततं पार्थ नित्यं द्वेष्टि च पाण्डवान् ॥"},
{"c": "7.77", "n": "4", "i": 36319, "v": "तेन युद्धमहं मन्ये प्राप्तकालं तवानघ । अत्र वो द्यूतमायातं विजयायेतराय वा ॥"},
{"c": "7.77", "n": "5", "i": 36320, "v": "अत्र क्रोधविषं पार्थ विमुञ्च चिरसंभृतम् । एष मूलमनर्थानां पाण्डवानां महारथः ॥"},
{"c": "7.77", "n": "6", "i": 36321, "v": "सोऽयं प्राप्तस्तवाक्षेपं पश्य साफल्यमात्मनः । कथं हि राजा राज्यार्थी त्वया गच्छेत संयुगम् ॥"},
{"c": "7.77", "n": "7", "i": 36322, "v": "दिष्ट्या त्विदानीं संप्राप्त एष ते बाणगोचरम् । स यथा जीवितं जह्यात्तथा कुरु धनंजय ॥"},
{"c": "7.77", "n": "8", "i": 36323, "v": "ऐश्वर्यमदसंमूढो नैष दुःखमुपेयिवान् । न च ते संयुगे वीर्यं जानाति पुरुषर्षभ ॥"},
{"c": "7.77", "n": "9", "i": 36324, "v": "त्वां हि लोकास्त्रयः पार्थ ससुरासुरमानुषाः । नोत्सहन्ते रणे जेतुं किमुतैकः सुयोधनः ॥"},
{"c": "7.77", "n": "10", "i": 36325, "v": "स दिष्ट्या समनुप्राप्तस्तव पार्थ रथान्तिकम् । जह्येनं वै महाबाहो यथा वृत्रं पुरंदरः ॥"},
{"c": "7.77", "n": "11", "i": 36326, "v": "एष ह्यनर्थे सततं पराक्रान्तस्तवानघ । निकृत्या धर्मराजं च द्यूते वञ्चितवानयम् ॥"},
{"c": "7.77", "n": "12", "i": 36327, "v": "बहूनि सुनृशंसानि कृतान्येतेन मानद । युष्मासु पापमतिना अपापेष्वेव नित्यदा ॥"},
{"c": "7.77", "n": "13", "i": 36328, "v": "तमनार्यं सदा क्षुद्रं पुरुषं कामचारिणम् । आर्यां युद्धे मतिं कृत्वा जहि पार्थाविचारयन् ॥"},
{"c": "7.77", "n": "14", "i": 36329, "v": "निकृत्या राज्यहरणं वनवासं च पाण्डव । परिक्लेशं च कृष्णाया हृदि कृत्वा पराक्रम ॥"},
{"c": "7.77", "n": "15", "i": 36330, "v": "दिष्ट्यैष तव बाणानां गोचरे परिवर्तते । प्रतिघाताय कार्यस्य दिष्ट्या च यततेऽग्रतः ॥"},
{"c": "7.77", "n": "16", "i": 36331, "v": "दिष्ट्या जानाति संग्रामे योद्धव्यं हि त्वया सह । दिष्ट्या च सफलाः पार्थ सर्वे कामा हि कामिताः ॥"},
{"c": "7.77", "n": "17", "i": 36332, "v": "तस्माज्जहि रणे पार्थ धार्तराष्ट्रं कुलाधमम् । यथेन्द्रेण हतः पूर्वं जम्भो देवासुरे मृधे ॥"},
{"c": "7.77", "n": "18", "i": 36333, "v": "अस्मिन्हते त्वया सैन्यमनाथं भिद्यतामिदम् । वैरस्यास्यास्त्ववभृथो मूलं छिन्धि दुरात्मनाम् ॥"},
{"c": "7.77", "t": "संजय उवाच ।"},
{"c": "7.77", "n": "19", "i": 36334, "v": "तं तथेत्यब्रवीत्पार्थः कृत्यरूपमिदं मम । सर्वमन्यदनादृत्य गच्छ यत्र सुयोधनः ॥"},
{"c": "7.77", "n": "20", "i": 36335, "v": "येनैतद्दीर्घकालं नो भुक्तं राज्यमकण्टकम् । अप्यस्य युधि विक्रम्य छिन्द्यां मूर्धानमाहवे ॥"},
{"c": "7.77", "n": "21", "i": 36336, "v": "अपि तस्या अनर्हायाः परिक्लेशस्य माधव । कृष्णायाः शक्नुयां गन्तुं पदं केशप्रधर्षणे ॥"},
{"c": "7.77", "n": "22", "i": 36337, "v": "इत्येवं वादिनौ हृष्टौ कृष्णौ श्वेतान्हयोत्तमान् । प्रेषयामासतुः संख्ये प्रेप्सन्तौ तं नराधिपम् ॥"},
{"c": "7.77", "n": "23", "i": 36338, "v": "तयोः समीपं संप्राप्य पुत्रस्ते भरतर्षभ । न चकार भयं प्राप्ते भये महति मारिष ॥"},
{"c": "7.77", "n": "24", "i": 36339, "v": "तदस्य क्षत्रियास्तत्र सर्व एवाभ्यपूजयन् । यदर्जुनहृषीकेशौ प्रत्युद्यातोऽविचारयन् ॥"},
{"c": "7.77", "n": "25", "i": 36340, "v": "ततः सर्वस्य सैन्यस्य तावकस्य विशां पते । महान्नादो ह्यभूत्तत्र दृष्ट्वा राजानमाहवे ॥"},
{"c": "7.77", "n": "26", "i": 36341, "v": "तस्मिञ्जनसमुन्नादे प्रवृत्ते भैरवे सति । कदर्थीकृत्य ते पुत्रः प्रत्यमित्रमवारयत् ॥"},
{"c": "7.77", "n": "27", "i": 36342, "v": "आवारितस्तु कौन्तेयस्तव पुत्रेण धन्विना । संरम्भमगमद्भूयः स च तस्मिन्परंतपः ॥"},
{"c": "7.77", "n": "28", "i": 36343, "v": "तौ दृष्ट्वा प्रतिसंरब्धौ दुर्योधनधनंजयौ । अभ्यवैक्षन्त राजानो भीमरूपाः समन्ततः ॥"},
{"c": "7.77", "n": "29", "i": 36344, "v": "दृष्ट्वा तु पार्थं संरब्धं वासुदेवं च मारिष । प्रहसन्निव पुत्रस्ते योद्धुकामः समाह्वयत् ॥"},
{"c": "7.77", "n": "30", "i": 36345, "v": "ततः प्रहृष्टो दाशार्हः पाण्डवश्च धनंजयः । व्याक्रोशेतां महानादं दध्मतुश्चाम्बुजोत्तमौ ॥"},
{"c": "7.77", "n": "31", "i": 36346, "v": "तौ हृष्टरूपौ संप्रेक्ष्य कौरवेयाश्च सर्वशः । निराशाः समपद्यन्त पुत्रस्य तव जीविते ॥"},
{"c": "7.77", "n": "32", "i": 36347, "v": "शोकमीयुः परं चैव कुरवः सर्व एव ते । अमन्यन्त च पुत्रं ते वैश्वानरमुखे हुतम् ॥"},
{"c": "7.77", "n": "33", "i": 36348, "v": "तथा तु दृष्ट्वा योधास्ते प्रहृष्टौ कृष्णपाण्डवौ । हतो राजा हतो राजेत्यूचुरेवं भयार्दिताः ॥"},
{"c": "7.77", "n": "34", "i": 36349, "v": "जनस्य संनिनादं तु श्रुत्वा दुर्योधनोऽब्रवीत् । व्येतु वो भीरहं कृष्णौ प्रेषयिष्यामि मृत्यवे ॥"},
{"c": "7.77", "n": "35", "i": 36350, "v": "इत्युक्त्वा सैनिकान्सर्वाञ्जयापेक्षी नराधिपः । पार्थमाभाष्य संरम्भादिदं वचनमब्रवीत् ॥"},
{"c": "7.77", "n": "36", "i": 36351, "v": "पार्थ यच्छिक्षितं तेऽस्त्रं दिव्यं मानुषमेव च । तद्दर्शय मयि क्षिप्रं यदि जातोऽसि पाण्डुना ॥"},
{"c": "7.77", "n": "37", "i": 36352, "v": "यद्बलं तव वीर्यं च केशवस्य तथैव च । तत्कुरुष्व मयि क्षिप्रं पश्यामस्तव पौरुषम् ॥"},
{"c": "7.77", "n": "38", "i": 36353, "v": "अस्मत्परोक्षं कर्माणि प्रवदन्ति कृतानि ते । स्वामिसत्कारयुक्तानि यानि तानीह दर्शय ॥"},
{"c": "7.78", "t": "संजय उवाच ।"},
{"c": "7.78", "n": "1", "i": 36354, "v": "एवमुक्त्वार्जुनं राजा त्रिभिर्मर्मातिगैः शरैः । प्रत्यविध्यन्महावेगैश्चतुर्भिश्चतुरो हयान् ॥"},
{"c": "7.78", "n": "2", "i": 36355, "v": "वासुदेवं च दशभिः प्रत्यविध्यत्स्तनान्तरे । प्रतोदं चास्य भल्लेन छित्त्वा भूमावपातयत् ॥"},
{"c": "7.78", "n": "3", "i": 36356, "v": "तं चतुर्दशभिः पार्थश्चित्रपुङ्खैः शिलाशितैः । अविध्यत्तूर्णमव्यग्रस्तेऽस्याभ्रश्यन्त वर्मणः ॥"},
{"c": "7.78", "n": "4", "i": 36357, "v": "तेषां वैफल्यमालोक्य पुनर्नव च पञ्च च । प्राहिणोन्निशितान्बाणांस्ते चाभ्रश्यन्त वर्मणः ॥"},
{"c": "7.78", "n": "5", "i": 36358, "v": "अष्टाविंशत्तु तान्बाणानस्तान्विप्रेक्ष्य निष्फलान् । अब्रवीत्परवीरघ्नः कृष्णोऽर्जुनमिदं वचः ॥"},
{"c": "7.78", "n": "6", "i": 36359, "v": "अदृष्टपूर्वं पश्यामि शिलानामिव सर्पणम् । त्वया संप्रेषिताः पार्थ नार्थं कुर्वन्ति पत्रिणः ॥"},
{"c": "7.78", "n": "7", "i": 36360, "v": "कच्चिद्गाण्डीवतः प्राणास्तथैव भरतर्षभ । मुष्टिश्च ते यथापूर्वं भुजयोश्च बलं तव ॥"},
{"c": "7.78", "n": "8", "i": 36361, "v": "न चेद्विधेरयं कालः प्राप्तः स्यादद्य पश्चिमः । तव चैवास्य शत्रोश्च तन्ममाचक्ष्व पृच्छतः ॥"},
{"c": "7.78", "n": "9", "i": 36362, "v": "विस्मयो मे महान्पार्थ तव दृष्ट्वा शरानिमान् । व्यर्थान्निपततः संख्ये दुर्योधनरथं प्रति ॥"},
{"c": "7.78", "n": "10", "i": 36363, "v": "वज्राशनिसमा घोराः परकायावभेदिनः । शराः कुर्वन्ति ते नार्थं पार्थ काद्य विडम्बना ॥"},
{"c": "7.78", "t": "अर्जुन उवाच ।"},
{"c": "7.78", "n": "11", "i": 36364, "v": "द्रोणेनैषा मतिः कृष्ण धार्तराष्ट्रे निवेशिता । अन्ते विहितमस्त्राणामेतत्कवचधारणम् ॥"},
{"c": "7.78", "n": "12", "i": 36365, "v": "अस्मिन्नन्तर्हितं कृष्ण त्रैलोक्यमपि वर्मणि । एको द्रोणो हि वेदैतदहं तस्माच्च सत्तमात् ॥"},
{"c": "7.78", "n": "13", "i": 36366, "v": "न शक्यमेतत्कवचं बाणैर्भेत्तुं कथंचन । अपि वज्रेण गोविन्द स्वयं मघवता युधि ॥"},
{"c": "7.78", "n": "14", "i": 36367, "v": "जानंस्त्वमपि वै कृष्ण मां विमोहयसे कथम् । यद्वृत्तं त्रिषु लोकेषु यच्च केशव वर्तते ॥"},
{"c": "7.78", "n": "15", "i": 36368, "v": "तथा भविष्यद्यच्चैव तत्सर्वं विदितं तव । न त्वेवं वेद वै कश्चिद्यथा त्वं मधुसूदन ॥"},
{"c": "7.78", "n": "16", "i": 36369, "v": "एष दुर्योधनः कृष्ण द्रोणेन विहितामिमाम् । तिष्ठत्यभीतवत्संख्ये बिभ्रत्कवचधारणाम् ॥"},
{"c": "7.78", "n": "17", "i": 36370, "v": "यत्त्वत्र विहितं कार्यं नैष तद्वेत्ति माधव । स्त्रीवदेष बिभर्त्येतां युक्तां कवचधारणाम् ॥"},
{"c": "7.78", "n": "18", "i": 36371, "v": "पश्य बाह्वोश्च मे वीर्यं धनुषश्च जनार्दन । पराजयिष्ये कौरव्यं कवचेनापि रक्षितम् ॥"},
{"c": "7.78", "n": "19", "i": 36372, "v": "इदमङ्गिरसे प्रादाद्देवेशो वर्म भास्वरम् । पुनर्ददौ सुरपतिर्मह्यं वर्म ससंग्रहम् ॥"},
{"c": "7.78", "n": "20", "i": 36373, "v": "दैवं यद्यस्य वर्मैतद्ब्रह्मणा वा स्वयं कृतम् । नैतद्गोप्स्यति दुर्बुद्धिमद्य बाणहतं मया ॥"},
{"c": "7.78", "t": "संजय उवाच ।"},
{"c": "7.78", "n": "21", "i": 36374, "v": "एवमुक्त्वार्जुनो बाणानभिमन्त्र्य व्यकर्षयत् । विकृष्यमाणांस्तेनैवं धनुर्मध्यगताञ्शरान् । तानस्यास्त्रेण चिच्छेद द्रौणिः सर्वास्त्रघातिना ॥"},
{"c": "7.78", "n": "22", "i": 36375, "v": "तान्निकृत्तानिषून्दृष्ट्वा दूरतो ब्रह्मवादिना । न्यवेदयत्केशवाय विस्मितः श्वेतवाहनः ॥"},
{"c": "7.78", "n": "23", "i": 36376, "v": "नैतदस्त्रं मया शक्यं द्विः प्रयोक्तुं जनार्दन । अस्त्रं मामेव हन्याद्धि पश्य त्वद्य बलं मम ॥"},
{"c": "7.78", "n": "24", "i": 36377, "v": "ततो दुर्योधनः कृष्णौ नवभिर्नतपर्वभिः । अविध्यत रणे राजञ्शरैराशीविषोपमैः । भूय एवाभ्यवर्षच्च समरे कृष्णपाण्डवौ ॥"},
{"c": "7.78", "n": "25", "i": 36378, "v": "शरवर्षेण महता ततोऽहृष्यन्त तावकाः । चक्रुर्वादित्रनिनदान्सिंहनादरवांस्तथा ॥"},
{"c": "7.78", "n": "26", "i": 36379, "v": "ततः क्रुद्धो रणे पार्थः सृक्कणी परिसंलिहन् । नापश्यत ततोऽस्याङ्गं यन्न स्याद्वर्मरक्षितम् ॥"},
{"c": "7.78", "n": "27", "i": 36380, "v": "ततोऽस्य निशितैर्बाणैः सुमुक्तैरन्तकोपमैः । हयांश्चकार निर्देहानुभौ च पार्ष्णिसारथी ॥"},
{"c": "7.78", "n": "28", "i": 36381, "v": "धनुरस्याच्छिनच्चित्रं हस्तावापं च वीर्यवान् । रथं च शकलीकर्तुं सव्यसाची प्रचक्रमे ॥"},
{"c": "7.78", "n": "29", "i": 36382, "v": "दुर्योधनं च बाणाभ्यां तीक्ष्णाभ्यां विरथीकृतम् । अविध्यद्धस्ततलयोरुभयोरर्जुनस्तदा ॥"},
{"c": "7.78", "n": "30", "i": 36383, "v": "तं कृच्छ्रामापदं प्राप्तं दृष्ट्वा परमधन्विनः । समापेतुः परीप्सन्तो धनंजयशरार्दितम् ॥"},
{"c": "7.78", "n": "31", "i": 36384, "v": "ते रथैर्बहुसाहस्रैः कल्पितैः कुञ्जरैर्हयैः । पदात्योघैश्च संरब्धैः परिवव्रुर्धनंजयम् ॥"},
{"c": "7.78", "n": "32", "i": 36385, "v": "अथ नार्जुनगोविन्दौ रथो वापि व्यदृश्यत । अस्त्रवर्षेण महता जनौघैश्चापि संवृतौ ॥"},
{"c": "7.78", "n": "33", "i": 36386, "v": "ततोऽर्जुनोऽस्त्रवीर्येण निजघ्ने तां वरूथिनीम् । तत्र व्यङ्गीकृताः पेतुः शतशोऽथ रथद्विपाः ॥"},
{"c": "7.78", "n": "34", "i": 36387, "v": "ते हता हन्यमानाश्च न्यगृह्णंस्तं रथोत्तमम् । स रथस्तम्भितस्तस्थौ क्रोशमात्रं समन्ततः ॥"},
{"c": "7.78", "n": "35", "i": 36388, "v": "ततोऽर्जुनं वृष्णिवीरस्त्वरितो वाक्यमब्रवीत् । धनुर्विस्फारयात्यर्थमहं ध्मास्यामि चाम्बुजम् ॥"},
{"c": "7.78", "n": "36", "i": 36389, "v": "ततो विस्फार्य बलवद्गाण्डीवं जघ्निवान्रिपून् । महता शरवर्षेण तलशब्देन चार्जुनः ॥"},
{"c": "7.78", "n": "37", "i": 36390, "v": "पाञ्चजन्यं च बलवद्दध्मौ तारेण केशवः । रजसा ध्वस्तपक्ष्मान्तः प्रस्विन्नवदनो भृशम् ॥"},
{"c": "7.78", "n": "38", "i": 36391, "v": "तस्य शङ्खस्य नादेन धनुषो निस्वनेन च । निःसत्त्वाश्च ससत्त्वाश्च क्षितौ पेतुस्तदा जनाः ॥"},
{"c": "7.78", "n": "39", "i": 36392, "v": "तैर्विमुक्तो रथो रेजे वाय्वीरित इवाम्बुदः । जयद्रथस्य गोप्तारस्ततः क्षुब्धाः सहानुगाः ॥"},
{"c": "7.78", "n": "40", "i": 36393, "v": "ते दृष्ट्वा सहसा पार्थं गोप्तारः सैन्धवस्य तु । चक्रुर्नादान्बहुविधान्कम्पयन्तो वसुंधराम् ॥"},
{"c": "7.78", "n": "41", "i": 36394, "v": "बाणशब्दरवांश्चोग्रान्विमिश्राञ्शङ्खनिस्वनैः । प्रादुश्चक्रुर्महात्मानः सिंहनादरवानपि ॥"},
{"c": "7.78", "n": "42", "i": 36395, "v": "तं श्रुत्वा निनदं घोरं तावकानां समुत्थितम् । प्रदध्मतुस्तदा शङ्खौ वासुदेवधनंजयौ ॥"},
{"c": "7.78", "n": "43", "i": 36396, "v": "तेन शब्देन महता पूरितेयं वसुंधरा । सशैला सार्णवद्वीपा सपाताला विशां पते ॥"},
{"c": "7.78", "n": "44", "i": 36397, "v": "स शब्दो भरतश्रेष्ठ व्याप्य सर्वा दिशो दश । प्रतिसस्वान तत्रैव कुरुपाण्डवयोर्बले ॥"},
{"c": "7.78", "n": "45", "i": 36398, "v": "तावका रथिनस्तत्र दृष्ट्वा कृष्णधनंजयौ । संरम्भं परमं प्राप्तास्त्वरमाणा महारथाः ॥"},
{"c": "7.78", "n": "46", "i": 36399, "v": "अथ कृष्णौ महाभागौ तावका दृश्य दंशितौ । अभ्यद्रवन्त संक्रुद्धास्तदद्भुतमिवाभवत् ॥"},
{"c": "7.79", "t": "संजय उवाच ।"},
{"c": "7.79", "n": "1", "i": 36400, "v": "तावकास्तु समीक्ष्यैव वृष्ण्यन्धककुरूत्तमौ । प्रागत्वरञ्जिघांसन्तस्तथैव विजयः परान् ॥"},
{"c": "7.79", "n": "2", "i": 36401, "v": "सुवर्णचित्रैर्वैयाघ्रैः स्वनवद्भिर्महारथैः । दीपयन्तो दिशः सर्वा ज्वलद्भिरिव पावकैः ॥"},
{"c": "7.79", "n": "3", "i": 36402, "v": "रुक्मपृष्ठैश्च दुष्प्रेक्ष्यैः कार्मुकैः पृथिवीपते । कूजद्भिरतुलान्नादान्रोषितैरुरगैरिव ॥"},
{"c": "7.79", "n": "4", "i": 36403, "v": "भूरिश्रवाः शलः कर्णो वृषसेनो जयद्रथः । कृपश्च मद्रराजश्च द्रौणिश्च रथिनां वरः ॥"},
{"c": "7.79", "n": "5", "i": 36404, "v": "ते पिबन्त इवाकाशमश्वैरष्टौ महारथाः । व्यराजयन्दश दिशो वैयाघ्रैर्हेमचन्द्रकैः ॥"},
{"c": "7.79", "n": "6", "i": 36405, "v": "ते दंशिताः सुसंरब्धा रथैर्मेघौघनिस्वनैः । समावृण्वन्दिशः सर्वाः पार्थं च विशिखैः शितैः ॥"},
{"c": "7.79", "n": "7", "i": 36406, "v": "कौलूतका हयाश्चित्रा वहन्तस्तान्महारथान् । व्यशोभन्त तदा शीघ्रा दीपयन्तो दिशो दश ॥"},
{"c": "7.79", "n": "8", "i": 36407, "v": "आजानेयैर्महावेगैर्नानादेशसमुत्थितैः । पार्वतीयैर्नदीजैश्च सैन्धवैश्च हयोत्तमैः ॥"},
{"c": "7.79", "n": "9", "i": 36408, "v": "कुरुयोधवरा राजंस्तव पुत्रं परीप्सवः । धनंजयरथं शीघ्रं सर्वतः समुपाद्रवन् ॥"},
{"c": "7.79", "n": "10", "i": 36409, "v": "ते प्रगृह्य महाशङ्खान्दध्मुः पुरुषसत्तमाः । पूरयन्तो दिवं राजन्पृथिवीं च ससागराम् ॥"},
{"c": "7.79", "n": "11", "i": 36410, "v": "तथैव दध्मतुः शङ्खौ वासुदेवधनंजयौ । प्रवरौ सर्वभूतानां सर्वशङ्खवरौ भुवि । देवदत्तं च कौन्तेयः पाञ्चजन्यं च केशवः ॥"},
{"c": "7.79", "n": "12", "i": 36411, "v": "शब्दस्तु देवदत्तस्य धनंजयसमीरितः । पृथिवीं चान्तरिक्षं च दिशश्चैव समावृणोत् ॥"},
{"c": "7.79", "n": "13", "i": 36412, "v": "तथैव पाञ्चजन्योऽपि वासुदेवसमीरितः । सर्वशब्दानतिक्रम्य पूरयामास रोदसी ॥"},
{"c": "7.79", "n": "14", "i": 36413, "v": "तस्मिंस्तथा वर्तमाने दारुणे नादसंकुले । भीरूणां त्रासजनने शूराणां हर्षवर्धने ॥"},
{"c": "7.79", "n": "15", "i": 36414, "v": "प्रवादितासु भेरीषु झर्झरेष्वानकेषु च । मृदङ्गेषु च राजेन्द्र वाद्यमानेष्वनेकशः ॥"},
{"c": "7.79", "n": "16", "i": 36415, "v": "महारथसमाख्याता दुर्योधनहितैषिणः । अमृष्यमाणास्तं शब्दं क्रुद्धाः परमधन्विनः । नानादेश्या महीपालाः स्वसैन्यपरिरक्षिणः ॥"},
{"c": "7.79", "n": "17", "i": 36416, "v": "अमर्षिता महाशङ्खान्दध्मुर्वीरा महारथाः । कृते प्रतिकरिष्यन्तः केशवस्यार्जुनस्य च ॥"},
{"c": "7.79", "n": "18", "i": 36417, "v": "बभूव तव तत्सैन्यं शङ्खशब्दसमीरितम् । उद्विग्नरथनागाश्वमस्वस्थमिव चाभिभो ॥"},
{"c": "7.79", "n": "19", "i": 36418, "v": "तत्प्रयुक्तमिवाकाशं शूरैः शङ्खनिनादितम् । बभूव भृशमुद्विग्नं निर्घातैरिव नादितम् ॥"},
{"c": "7.79", "n": "20", "i": 36419, "v": "स शब्दः सुमहान्राजन्दिशः सर्वा व्यनादयत् । त्रासयामास तत्सैन्यं युगान्त इव संभृतः ॥"},
{"c": "7.79", "n": "21", "i": 36420, "v": "ततो दुर्योधनोऽष्टौ च राजानस्ते महारथाः । जयद्रथस्य रक्षार्थं पाण्डवं पर्यवारयन् ॥"},
{"c": "7.79", "n": "22", "i": 36421, "v": "ततो द्रौणिस्त्रिसप्तत्या वासुदेवमताडयत् । अर्जुनं च त्रिभिर्भल्लैर्ध्वजमश्वांश्च पञ्चभिः ॥"},
{"c": "7.79", "n": "23", "i": 36422, "v": "तमर्जुनः पृषत्कानां शतैः षड्भिरताडयत् । अत्यर्थमिव संक्रुद्धः प्रतिविद्धे जनार्दने ॥"},
{"c": "7.79", "n": "24", "i": 36423, "v": "कर्णं द्वादशभिर्विद्ध्वा वृषसेनं त्रिभिस्तथा । शल्यस्य सशरं चापं मुष्टौ चिच्छेद वीर्यवान् ॥"},
{"c": "7.79", "n": "25", "i": 36424, "v": "गृहीत्वा धनुरन्यत्तु शल्यो विव्याध पाण्डवम् । भूरिश्रवास्त्रिभिर्बाणैर्हेमपुङ्खैः शिलाशितैः ॥"},
{"c": "7.79", "n": "26", "i": 36425, "v": "कर्णो द्वात्रिंशता चैव वृषसेनश्च पञ्चभिः । जयद्रथस्त्रिसप्तत्या कृपश्च दशभिः शरैः । मद्रराजश्च दशभिर्विव्यधुः फल्गुनं रणे ॥"},
{"c": "7.79", "n": "27", "i": 36426, "v": "ततः शराणां षष्ट्या तु द्रौणिः पार्थमवाकिरत् । वासुदेवं च सप्तत्या पुनः पार्थं च पञ्चभिः ॥"},
{"c": "7.79", "n": "28", "i": 36427, "v": "प्रहसंस्तु नरव्याघ्रः श्वेताश्वः कृष्णसारथिः । प्रत्यविध्यत्स तान्सर्वान्दर्शयन्पाणिलाघवम् ॥"},
{"c": "7.79", "n": "29", "i": 36428, "v": "कर्णं द्वादशभिर्विद्ध्वा वृषसेनं त्रिभिः शरैः । शल्यस्य समरे चापं मुष्टिदेशे न्यकृन्तत ॥"},
{"c": "7.79", "n": "30", "i": 36429, "v": "सौमदत्तिं त्रिभिर्विद्ध्वा शल्यं च दशभिः शरैः । शितैरग्निशिखाकारैर्द्रौणिं विव्याध चाष्टभिः ॥"},
{"c": "7.79", "n": "31", "i": 36430, "v": "गौतमं पञ्चविंशत्या शैन्धवं च शतेन ह । पुनर्द्रौणिं च सप्तत्या शराणां सोऽभ्यताडयत् ॥"},
{"c": "7.79", "n": "32", "i": 36431, "v": "भूरिश्रवास्तु संक्रुद्धः प्रतोदं चिच्छिदे हरेः । अर्जुनं च त्रिसप्तत्या बाणानामाजघान ह ॥"},
{"c": "7.79", "n": "33", "i": 36432, "v": "ततः शरशतैस्तीक्ष्णैस्तानरीञ्श्वेतवाहनः । प्रत्यषेधद्द्रुतं क्रुद्धो महावातो घनानिव ॥"},
{"c": "7.80", "t": "धृतराष्ट्र उवाच ।"},
{"c": "7.80", "n": "1", "i": 36433, "v": "ध्वजान्बहुविधाकारान्भ्राजमानानतिश्रिया । पार्थानां मामकानां च तान्ममाचक्ष्व संजय ॥"},
{"c": "7.80", "t": "संजय उवाच ।"},
{"c": "7.80", "n": "2", "i": 36434, "v": "ध्वजान्बहुविधाकाराञ्शृणु तेषां महात्मनाम् । रूपतो वर्णतश्चैव नामतश्च निबोध मे ॥"},
{"c": "7.80", "n": "3", "i": 36435, "v": "तेषां तु रथमुह्यानां रथेषु विविधा ध्वजाः । प्रत्यदृश्यन्त राजेन्द्र ज्वलिता इव पावकाः ॥"},
{"c": "7.80", "n": "4", "i": 36436, "v": "काञ्चनाः काञ्चनापीडाः काञ्चनस्रगलंकृताः । काञ्चनानीव शृङ्गाणि काञ्चनस्य महागिरेः ॥"},
{"c": "7.80", "n": "5", "i": 36437, "v": "ते ध्वजाः संवृतास्तेषां पताकाभिः समन्ततः । नानावर्णविरागाभिर्विबभुः सर्वतो वृताः ॥"},
{"c": "7.80", "n": "6", "i": 36438, "v": "पताकाश्च ततस्तास्तु श्वसनेन समीरिताः । नृत्यमानाः व्यदृश्यन्त रङ्गमध्ये विलासिकाः ॥"},
{"c": "7.80", "n": "7", "i": 36439, "v": "इन्द्रायुधसवर्णाभाः पताका भरतर्षभ । दोधूयमाना रथिनां शोभयन्ति महारथान् ॥"},
{"c": "7.80", "n": "8", "i": 36440, "v": "सिंहलाङ्गूलमुग्रास्यं ध्वजं वानरलक्षणम् । धनंजयस्य संग्रामे प्रत्यपश्याम भैरवम् ॥"},
{"c": "7.80", "n": "9", "i": 36441, "v": "स वानरवरो राजन्पताकाभिरलंकृतः । त्रासयामास तत्सैन्यं ध्वजो गाण्डीवधन्वनः ॥"},
{"c": "7.80", "n": "10", "i": 36442, "v": "तथैव सिंहलाङ्गूलं द्रोणपुत्रस्य भारत । ध्वजाग्रं समपश्याम बालसूर्यसमप्रभम् ॥"},
{"c": "7.80", "n": "11", "i": 36443, "v": "काञ्चनं पवनोद्धूतं शक्रध्वजसमप्रभम् । नन्दनं कौरवेन्द्राणां द्रौणेर्लक्षणमुच्छ्रितम् ॥"},
{"c": "7.80", "n": "12", "i": 36444, "v": "हस्तिकक्ष्या पुनर्हैमी बभूवाधिरथेर्ध्वजे । आहवे खं महाराज ददृशे पूरयन्निव ॥"},
{"c": "7.80", "n": "13", "i": 36445, "v": "पताकी काञ्चनस्रग्वी ध्वजः कर्णस्य संयुगे । नृत्यतीव रथोपस्थे श्वसनेन समीरितः ॥"},
{"c": "7.80", "n": "14", "i": 36446, "v": "आचार्यस्य च पाण्डूनां ब्राह्मणस्य यशस्विनः । गोवृषो गौतमस्यासीत्कृपस्य सुपरिष्कृतः ॥"},
{"c": "7.80", "n": "15", "i": 36447, "v": "स तेन भ्राजते राजन्गोवृषेण महारथः । त्रिपुरघ्नरथो यद्वद्गोवृषेण विराजते ॥"},
{"c": "7.80", "n": "16", "i": 36448, "v": "मयूरो वृषसेनस्य काञ्चनो मणिरत्नवान् । व्याहरिष्यन्निवातिष्ठत्सेनाग्रमपि शोभयन् ॥"},
{"c": "7.80", "n": "17", "i": 36449, "v": "तेन तस्य रथो भाति मयूरेण महात्मनः । यथा स्कन्दस्य राजेन्द्र मयूरेण विराजता ॥"},
{"c": "7.80", "n": "18", "i": 36450, "v": "मद्रराजस्य शल्यस्य ध्वजाग्रेऽग्निशिखामिव । सौवर्णीं प्रतिपश्याम सीतामप्रतिमां शुभाम् ॥"},
{"c": "7.80", "n": "19", "i": 36451, "v": "सा सीता भ्राजते तस्य रथमास्थाय मारिष । सर्वबीजविरूढेव यथा सीता श्रिया वृता ॥"},
{"c": "7.80", "n": "20", "i": 36452, "v": "वराहः सिन्धुराजस्य राजतोऽभिविराजते । ध्वजाग्रेऽलोहितार्काभो हेमजालपरिष्कृतः ॥"},
{"c": "7.80", "n": "21", "i": 36453, "v": "शुशुभे केतुना तेन राजतेन जयद्रथः । यथा देवासुरे युद्धे पुरा पूषा स्म शोभते ॥"},
{"c": "7.80", "n": "22", "i": 36454, "v": "सौमदत्तेः पुनर्यूपो यज्ञशीलस्य धीमतः । ध्वजः सूर्य इवाभाति सोमश्चात्र प्रदृश्यते ॥"},
{"c": "7.80", "n": "23", "i": 36455, "v": "स यूपः काञ्चनो राजन्सौमदत्तेर्विराजते । राजसूये मखश्रेष्ठे यथा यूपः समुच्छ्रितः ॥"},
{"c": "7.80", "n": "24", "i": 36456, "v": "शलस्य तु महाराज राजतो द्विरदो महान् । केतुः काञ्चनचित्राङ्गैर्मयूरैरुपशोभितः ॥"},
{"c": "7.80", "n": "25", "i": 36457, "v": "स केतुः शोभयामास सैन्यं ते भरतर्षभ । यथा श्वेतो महानागो देवराजचमूं तथा ॥"},
{"c": "7.80", "n": "26", "i": 36458, "v": "नागो मणिमयो राज्ञो ध्वजः कनकसंवृतः । किङ्किणीशतसंह्रादो भ्राजंश्चित्रे रथोत्तमे ॥"},
{"c": "7.80", "n": "27", "i": 36459, "v": "व्यभ्राजत भृशं राजन्पुत्रस्तव विशां पते । ध्वजेन महता संख्ये कुरूणामृषभस्तदा ॥"},
{"c": "7.80", "n": "28", "i": 36460, "v": "नवैते तव वाहिन्यामुच्छ्रिताः परमध्वजाः । व्यदीपयंस्ते पृतनां युगान्तादित्यसंनिभाः ॥"},
{"c": "7.80", "n": "29", "i": 36461, "v": "दशमस्त्वर्जुनस्यासीदेक एव महाकपिः । अदीप्यतार्जुनो येन हिमवानिव वह्निना ॥"},
{"c": "7.80", "n": "30", "i": 36462, "v": "ततश्चित्राणि शुभ्राणि सुमहान्ति महारथाः । कार्मुकाण्याददुस्तूर्णमर्जुनार्थे परंतपाः ॥"},
{"c": "7.80", "n": "31", "i": 36463, "v": "तथैव धनुरायच्छत्पार्थः शत्रुविनाशनः । गाण्डीवं दिव्यकर्मा तद्राजन्दुर्मन्त्रिते तव ॥"},
{"c": "7.80", "n": "32", "i": 36464, "v": "तवापराधाद्धि नरा निहता बहुधा युधि । नानादिग्भ्यः समाहूताः सहयाः सरथद्विपाः ॥"},
{"c": "7.80", "n": "33", "i": 36465, "v": "तेषामासीद्व्यतिक्षेपो गर्जतामितरेतरम् । दुर्योधनमुखानां च पाण्डूनामृषभस्य च ॥"},
{"c": "7.80", "n": "34", "i": 36466, "v": "तत्राद्भुतं परं चक्रे कौन्तेयः कृष्णसारथिः । यदेको बहुभिः सार्धं समागच्छदभीतवत् ॥"},
{"c": "7.80", "n": "35", "i": 36467, "v": "अशोभत महाबाहुर्गाण्डीवं विक्षिपन्धनुः । जिगीषुस्तान्नरव्याघ्राञ्जिघांसुश्च जयद्रथम् ॥"},
{"c": "7.80", "n": "36", "i": 36468, "v": "तत्रार्जुनो महाराज शरैर्मुक्तैः सहस्रशः । अदृश्यानकरोद्योधांस्तावकाञ्शत्रुतापनः ॥"},
{"c": "7.80", "n": "37", "i": 36469, "v": "ततस्तेऽपि नरव्याघ्राः पार्थं सर्वे महारथाः । अदृश्यं समरे चक्रुः सायकौघैः समन्ततः ॥"},
{"c": "7.80", "n": "38", "i": 36470, "v": "संवृते नरसिंहैस्तैः कुरूणामृषभेऽर्जुने । महानासीत्समुद्धूतस्तस्य सैन्यस्य निस्वनः ॥"},
{"c": "7.81", "t": "धृतराष्ट्र उवाच ।"},
{"c": "7.81", "n": "1", "i": 36471, "v": "अर्जुने सैन्धवं प्राप्ते भारद्वाजेन संवृताः । पाञ्चालाः कुरुभिः सार्धं किमकुर्वत संजय ॥"},
{"c": "7.81", "t": "संजय उवाच ।"},
{"c": "7.81", "n": "2", "i": 36472, "v": "अपराह्णे महाराज संग्रामे लोमहर्षणे । पाञ्चालानां कुरूणां च द्रोणे द्यूतमवर्तत ॥"},
{"c": "7.81", "n": "3", "i": 36473, "v": "पाञ्चाला हि जिघांसन्तो द्रोणं संहृष्टचेतसः । अभ्यवर्षन्त गर्जन्तः शरवर्षाणि मारिष ॥"},
{"c": "7.81", "n": "4", "i": 36474, "v": "ततः सुतुमुलस्तेषां संग्रामोऽवर्तताद्भुतः । पाञ्चालानां कुरूणां च घोरो देवासुरोपमः ॥"},
{"c": "7.81", "n": "5", "i": 36475, "v": "सर्वे द्रोणरथं प्राप्य पाञ्चालाः पाण्डवैः सह । तदनीकं बिभित्सन्तो महास्त्राणि व्यदर्शयन् ॥"},
{"c": "7.81", "n": "6", "i": 36476, "v": "द्रोणस्य रथपर्यन्तं रथिनो रथमास्थिताः । कम्पयन्तोऽभ्यवर्तन्त वेगमास्थाय मध्यमम् ॥"},
{"c": "7.81", "n": "7", "i": 36477, "v": "तमभ्यगाद्बृहत्क्षत्रः केकयानां महारथः । प्रवपन्निशितान्बाणान्महेन्द्राशनिसंनिभान् ॥"},
{"c": "7.81", "n": "8", "i": 36478, "v": "तं तु प्रत्युदियाच्छीघ्रं क्षेमधूर्तिर्महायशाः । विमुञ्चन्निशितान्बाणाञ्शतशोऽथ सहस्रशः ॥"},
{"c": "7.81", "n": "9", "i": 36479, "v": "धृष्टकेतुश्च चेदीनामृषभोऽतिबलोदितः । त्वरितोऽभ्यद्रवद्द्रोणं महेन्द्र इव शम्बरम् ॥"},
{"c": "7.81", "n": "10", "i": 36480, "v": "तमापतन्तं सहसा व्यादितास्यमिवान्तकम् । वीरधन्वा महेष्वासस्त्वरमाणः समभ्ययात् ॥"},
{"c": "7.81", "n": "11", "i": 36481, "v": "युधिष्ठिरं महाराज जिगीषुं समवस्थितम् । सहानीकं ततो द्रोणो न्यवारयत वीर्यवान् ॥"},
{"c": "7.81", "n": "12", "i": 36482, "v": "नकुलं कुशलं युद्धे पराक्रान्तं पराक्रमी । अभ्यगच्छत्समायान्तं विकर्णस्ते सुतः प्रभो ॥"},
{"c": "7.81", "n": "13", "i": 36483, "v": "सहदेवं तथायान्तं दुर्मुखः शत्रुकर्शनः । शरैरनेकसाहस्रैः समवाकिरदाशुगैः ॥"},
{"c": "7.81", "n": "14", "i": 36484, "v": "सात्यकिं तु नरव्याघ्रं व्याघ्रदत्तस्त्ववारयत् । शरैः सुनिशितैस्तीक्ष्णैः कम्पयन्वै मुहुर्मुहुः ॥"},
{"c": "7.81", "n": "15", "i": 36485, "v": "द्रौपदेयान्नरव्याघ्रान्मुञ्चतः सायकोत्तमान् । संरब्धान्रथिनां श्रेष्ठान्सौमदत्तिरवारयत् ॥"},
{"c": "7.81", "n": "16", "i": 36486, "v": "भीमसेनं तथा क्रुद्धं भीमरूपो भयानकम् । प्रत्यवारयदायान्तमार्ष्यशृङ्गिर्महारथः ॥"},
{"c": "7.81", "n": "17", "i": 36487, "v": "तयोः समभवद्युद्धं नरराक्षसयोर्मृधे । यादृगेव पुरा वृत्तं रामरावणयोर्नृप ॥"},
{"c": "7.81", "n": "18", "i": 36488, "v": "ततो युधिष्ठिरो द्रोणं नवत्या नतपर्वणाम् । आजघ्ने भरतश्रेष्ठ सर्वमर्मसु भारत ॥"},
{"c": "7.81", "n": "19", "i": 36489, "v": "तं द्रोणः पञ्चविंशत्या निजघान स्तनान्तरे । रोषितो भरतश्रेष्ठ कौन्तेयेन यशस्विना ॥"},
{"c": "7.81", "n": "20", "i": 36490, "v": "भूय एव तु विंशत्या सायकानां समाचिनोत् । साश्वसूतध्वजं द्रोणः पश्यतां सर्वधन्विनाम् ॥"},
{"c": "7.81", "n": "21", "i": 36491, "v": "ताञ्शरान्द्रोणमुक्तांस्तु शरवर्षेण पाण्डवः । अवारयत धर्मात्मा दर्शयन्पाणिलाघवम् ॥"},
{"c": "7.81", "n": "22", "i": 36492, "v": "ततो द्रोणो भृशं क्रुद्धो धर्मराजस्य संयुगे । चिच्छेद सहसा धन्वी धनुस्तस्य महात्मनः ॥"},
{"c": "7.81", "n": "23", "i": 36493, "v": "अथैनं छिन्नधन्वानं त्वरमाणो महारथः । शरैरनेकसाहस्रैः पुरयामास सर्वतः ॥"},
{"c": "7.81", "n": "24", "i": 36494, "v": "अदृश्यं दृश्य राजानं भारद्वाजस्य सायकैः । सर्वभूतान्यमन्यन्त हतमेव युधिष्ठिरम् ॥"},
{"c": "7.81", "n": "25", "i": 36495, "v": "केचिच्चैनममन्यन्त तथा वै विमुखीकृतम् । हृतो राजेति राजेन्द्र ब्राह्मणेन यशस्विना ॥"},
{"c": "7.81", "n": "26", "i": 36496, "v": "स कृच्छ्रं परमं प्राप्तो धर्मराजो युधिष्ठिरः । त्यक्त्वा तत्कार्मुकं छिन्नं भारद्वाजेन संयुगे । आददेऽन्यद्धनुर्दिव्यं भारघ्नं वेगवत्तरम् ॥"},
{"c": "7.81", "n": "27", "i": 36497, "v": "ततस्तान्सायकान्सर्वान्द्रोणमुक्तान्सहस्रशः । चिच्छेद समरे वीरस्तदद्भुतमिवाभवत् ॥"},
{"c": "7.81", "n": "28", "i": 36498, "v": "छित्त्वा च ताञ्शरान्राजा क्रोधसंरक्तलोचनः । शक्तिं जग्राह समरे गिरीणामपि दारणीम् । स्वर्णदण्डां महाघोरामष्टघण्टां भयावहाम् ॥"},
{"c": "7.81", "n": "29", "i": 36499, "v": "समुत्क्षिप्य च तां हृष्टो ननाद बलवद्बली । नादेन सर्वभूतानि त्रासयन्निव भारत ॥"},
{"c": "7.81", "n": "30", "i": 36500, "v": "शक्तिं समुद्यतां दृष्ट्वा धर्मराजेन संयुगे । स्वस्ति द्रोणाय सहसा सर्वभूतान्यथाब्रुवन् ॥"},
{"c": "7.81", "n": "31", "i": 36501, "v": "सा राजभुजनिर्मुक्ता निर्मुक्तोरगसंनिभा । प्रज्वालयन्ती गगनं दिशश्च विदिशस्तथा । द्रोणान्तिकमनुप्राप्ता दीप्तास्या पन्नगी यथा ॥"},
{"c": "7.81", "n": "32", "i": 36502, "v": "तामापतन्तीं सहसा प्रेक्ष्य द्रोणो विशां पते । प्रादुश्चक्रे ततो ब्राह्ममस्त्रमस्त्रविदां वरः ॥"},
{"c": "7.81", "n": "33", "i": 36503, "v": "तदस्त्रं भस्मसात्कृत्वा तां शक्तिं घोरदर्शनाम् । जगाम स्यन्दनं तूर्णं पाण्डवस्य यशस्विनः ॥"},
{"c": "7.81", "n": "34", "i": 36504, "v": "ततो युधिष्ठिरो राजा द्रोणास्त्रं तत्समुद्यतम् । अशामयन्महाप्राज्ञो ब्रह्मास्त्रेणैव भारत ॥"},
{"c": "7.81", "n": "35", "i": 36505, "v": "विव्याध च रणे द्रोणं पञ्चभिर्नतपर्वभिः । क्षुरप्रेण च तीक्ष्णेन चिच्छेदास्य महद्धनुः ॥"},
{"c": "7.81", "n": "36", "i": 36506, "v": "तदपास्य धनुश्छिन्नं द्रोणः क्षत्रियमर्दनः । गदां चिक्षेप सहसा धर्मपुत्राय मारिष ॥"},
{"c": "7.81", "n": "37", "i": 36507, "v": "तामापतन्तीं सहसा गदां दृष्ट्वा युधिष्ठिरः । गदामेवाग्रहीत्क्रुद्धश्चिक्षेप च परंतपः ॥"},
{"c": "7.81", "n": "38", "i": 36508, "v": "ते गदे सहसा मुक्ते समासाद्य परस्परम् । संघर्षात्पावकं मुक्त्वा समेयातां महीतले ॥"},
{"c": "7.81", "n": "39", "i": 36509, "v": "ततो द्रोणो भृशं क्रुद्धो धर्मराजस्य मारिष । चतुर्भिर्निशितैस्तीक्ष्णैर्हयाञ्जघ्ने शरोत्तमैः ॥"},
{"c": "7.81", "n": "40", "i": 36510, "v": "धनुश्चैकेन बाणेन चिच्छेदेन्द्रध्वजोपमम् । केतुमेकेन चिच्छेद पाण्डवं चार्दयत्त्रिभिः ॥"},
{"c": "7.81", "n": "41", "i": 36511, "v": "हताश्वात्तु रथात्तूर्णमवप्लुत्य युधिष्ठिरः । तस्थावूर्ध्वभुजो राजा व्यायुधो भरतर्षभ ॥"},
{"c": "7.81", "n": "42", "i": 36512, "v": "विरथं तं समालोक्य व्यायुधं च विशेषतः । द्रोणो व्यमोहयच्छत्रून्सर्वसैन्यानि चाभिभो ॥"},
{"c": "7.81", "n": "43", "i": 36513, "v": "मुञ्चन्निषुगणांस्तीक्ष्णाँल्लघुहस्तो दृढव्रतः । अभिदुद्राव राजानं सिंहो मृगमिवोल्बणः ॥"},
{"c": "7.81", "n": "44", "i": 36514, "v": "तमभिद्रुतमालोक्य द्रोणेनामित्रघातिना । हा हेति सहसा शब्दः पाण्डूनां समजायत ॥"},
{"c": "7.81", "n": "45", "i": 36515, "v": "हृतो राजा हृतो राजा भारद्वाजेन मारिष । इत्यासीत्सुमहाञ्शब्दः पाण्डुसैन्यस्य सर्वतः ॥"},
{"c": "7.81", "n": "46", "i": 36516, "v": "ततस्त्वरितमारुह्य सहदेवरथं नृपः । अपायाज्जवनैरश्वैः कुन्तीपुत्रो युधिष्ठिरः ॥"},
{"c": "7.82", "t": "संजय उवाच ।"},
{"c": "7.82", "n": "1", "i": 36517, "v": "बृहत्क्षत्रमथायान्तं केकयं दृढविक्रमम् । क्षेमधूर्तिर्महाराज विव्याधोरसि मार्गणैः ॥"},
{"c": "7.82", "n": "2", "i": 36518, "v": "बृहत्क्षत्रस्तु तं राजा नवत्या नतपर्वणाम् । आजघ्ने त्वरितो युद्धे द्रोणानीकबिभित्सया ॥"},
{"c": "7.82", "n": "3", "i": 36519, "v": "क्षेमधूर्तिस्तु संक्रुद्धः केकयस्य महात्मनः । धनुश्चिच्छेद भल्लेन पीतेन निशितेन च ॥"},
{"c": "7.82", "n": "4", "i": 36520, "v": "अथैनं छिन्नधन्वानं शरेण नतपर्वणा । विव्याध हृदये तूर्णं प्रवरं सर्वधन्विनाम् ॥"},
{"c": "7.82", "n": "5", "i": 36521, "v": "अथान्यद्धनुरादाय बृहत्क्षत्रो हसन्निव । व्यश्वसूतध्वजं चक्रे क्षेमधूर्तिं महारथम् ॥"},
{"c": "7.82", "n": "6", "i": 36522, "v": "ततोऽपरेण भल्लेन पीतेन निशितेन च । जहार नृपतेः कायाच्छिरो ज्वलितकुण्डलम् ॥"},
{"c": "7.82", "n": "7", "i": 36523, "v": "तच्छिन्नं सहसा तस्य शिरः कुञ्चितमूर्धजम् । सकिरीटं महीं प्राप्य बभौ ज्योतिरिवाम्बरात् ॥"},
{"c": "7.82", "n": "8", "i": 36524, "v": "तं निहत्य रणे हृष्टो बृहत्क्षत्रो महारथः । सहसाभ्यपतत्सैन्यं तावकं पार्थकारणात् ॥"},
{"c": "7.82", "n": "9", "i": 36525, "v": "धृष्टकेतुमथायान्तं द्रोणहेतोः पराक्रमी । वीरधन्वा महेष्वासो वारयामास भारत ॥"},
{"c": "7.82", "n": "10", "i": 36526, "v": "तौ परस्परमासाद्य शरदंष्ट्रौ तरस्विनौ । शरैरनेकसाहस्रैरन्योन्यमभिजघ्नतुः ॥"},
{"c": "7.82", "n": "11", "i": 36527, "v": "तावुभौ नरशार्दूलौ युयुधाते परस्परम् । महावने तीव्रमदौ वारणाविव यूथपौ ॥"},
{"c": "7.82", "n": "12", "i": 36528, "v": "गिरिगह्वरमासाद्य शार्दूलाविव रोषितौ । युयुधाते महावीर्यौ परस्परजिघांसया ॥"},
{"c": "7.82", "n": "13", "i": 36529, "v": "तद्युद्धमासीत्तुमुलं प्रेक्षणीयं विशां पते । सिद्धचारणसंघानां विस्मयाद्भुतदर्शनम् ॥"},
{"c": "7.82", "n": "14", "i": 36530, "v": "वीरधन्वा ततः क्रुद्धो धृष्टकेतोः शरासनम् । द्विधा चिच्छेद भल्लेन प्रहसन्निव भारत ॥"},
{"c": "7.82", "n": "15", "i": 36531, "v": "तदुत्सृज्य धनुश्छिन्नं चेदिराजो महारथः । शक्तिं जग्राह विपुलां रुक्मदण्डामयस्मयीम् ॥"},
{"c": "7.82", "n": "16", "i": 36532, "v": "तां तु शक्तिं महावीर्यां दोर्भ्यामायम्य भारत । चिक्षेप सहसा यत्तो वीरधन्वरथं प्रति ॥"},
{"c": "7.82", "n": "17", "i": 36533, "v": "स तया वीरघातिन्या शक्त्या त्वभिहतो भृशम् । निर्भिन्नहृदयस्तूर्णं निपपात रथान्महीम् ॥"},
{"c": "7.82", "n": "18", "i": 36534, "v": "तस्मिन्विनिहते शूरे त्रिगर्तानां महारथे । बलं तेऽभज्यत विभो पाण्डवेयैः समन्ततः ॥"},
{"c": "7.82", "n": "19", "i": 36535, "v": "सहदेवे ततः षष्टिं सायकान्दुर्मुखोऽक्षिपत् । ननाद च महानादं तर्जयन्पाण्डवं रणे ॥"},
{"c": "7.82", "n": "20", "i": 36536, "v": "मद्रेयस्तु ततः क्रुद्धो दुर्मुखं दशभिः शरैः । भ्राता भ्रातरमायान्तं विव्याध प्रहसन्निव ॥"},
{"c": "7.82", "n": "21", "i": 36537, "v": "तं रणे रभसं दृष्ट्वा सहदेवं महाबलम् । दुर्मुखो नवभिर्बाणैस्ताडयामास भारत ॥"},
{"c": "7.82", "n": "22", "i": 36538, "v": "दुर्मुखस्य तु भल्लेन छित्त्वा केतुं महाबलः । जघान चतुरो वाहांश्चतुर्भिर्निशितैः शरैः ॥"},
{"c": "7.82", "n": "23", "i": 36539, "v": "अथापरेण भल्लेन पीतेन निशितेन च । चिच्छेद सारथेः कायाच्छिरो ज्वलितकुण्डलम् ॥"},
{"c": "7.82", "n": "24", "i": 36540, "v": "क्षुरप्रेण च तीक्ष्णेन कौरव्यस्य महद्धनुः । सहदेवो रणे छित्त्वा तं च विव्याध पञ्चभिः ॥"},
{"c": "7.82", "n": "25", "i": 36541, "v": "हताश्वं तु रथं त्यक्त्वा दुर्मुखो विमनास्तदा । आरुरोह रथं राजन्निरमित्रस्य भारत ॥"},
{"c": "7.82", "n": "26", "i": 36542, "v": "सहदेवस्ततः क्रुद्धो निरमित्रं महाहवे । जघान पृतनामध्ये भल्लेन परवीरहा ॥"},
{"c": "7.82", "n": "27", "i": 36543, "v": "स पपात रथोपस्थान्निरमित्रो जनेश्वरः । त्रिगर्तराजस्य सुतो व्यथयंस्तव वाहिनीम् ॥"},
{"c": "7.82", "n": "28", "i": 36544, "v": "तं तु हत्वा महाबाहुः सहदेवो व्यरोचत । यथा दाशरथी रामः खरं हत्वा महाबलम् ॥"},
{"c": "7.82", "n": "29", "i": 36545, "v": "हाहाकारो महानासीत्त्रिगर्तानां जनेश्वर । राजपुत्रं हतं दृष्ट्वा निरमित्रं महाबलम् ॥"},
{"c": "7.82", "n": "30", "i": 36546, "v": "नकुलस्ते सुतं राजन्विकर्णं पृथुलोचनम् । मुहूर्ताज्जितवान्संख्ये तदद्भुतमिवाभवत् ॥"},
{"c": "7.82", "n": "31", "i": 36547, "v": "सात्यकिं व्याघ्रदत्तस्तु शरैः संनतपर्वभिः । चक्रेऽदृश्यं साश्वसूतं सध्वजं पृतनान्तरे ॥"},
{"c": "7.82", "n": "32", "i": 36548, "v": "तान्निवार्य शराञ्शूरः शैनेयः कृतहस्तवत् । साश्वसूतध्वजं बाणैर्व्याघ्रदत्तमपातयत् ॥"},
{"c": "7.82", "n": "33", "i": 36549, "v": "कुमारे निहते तस्मिन्मगधस्य सुते प्रभो । मागधाः सर्वतो यत्ता युयुधानमुपाद्रवन् ॥"},
{"c": "7.82", "n": "34", "i": 36550, "v": "विसृजन्तः शरांश्चैव तोमरांश्च सहस्रशः । भिण्डिपालांस्तथा प्रासान्मुद्गरान्मुसलानपि ॥"},
{"c": "7.82", "n": "35", "i": 36551, "v": "अयोधयन्रणे शूराः सात्वतं युद्धदुर्मदम् । तांस्तु सर्वान्स बलवान्सात्यक्तिर्युद्धदुर्मदः । नातिकृच्छ्राद्धसन्नेव विजिग्ये पुरुषर्षभ ॥"},
{"c": "7.82", "n": "36", "i": 36552, "v": "मागधान्द्रवतो दृष्ट्वा हतशेषान्समन्ततः । बलं तेऽभज्यत विभो युयुधानशरार्दितम् ॥"},
{"c": "7.82", "n": "37", "i": 36553, "v": "नाशयित्वा रणे सैन्यं त्वदीयं माधवोत्तमः । विधुन्वानो धनुःश्रेष्ठं व्यभ्राजत महायशाः ॥"},
{"c": "7.82", "n": "38", "i": 36554, "v": "भज्यमानं बलं राजन्सात्वतेन महात्मना । नाभ्यवर्तत युद्धाय त्रासितं दीर्घबाहुना ॥"},
{"c": "7.82", "n": "39", "i": 36555, "v": "ततो द्रोणो भृशं क्रुद्धः सहसोद्वृत्य चक्षुषी । सात्यकिं सत्यकर्माणं स्वयमेवाभिदुद्रुवे ॥"},
{"c": "7.83", "t": "संजय उवाच ।"},
{"c": "7.83", "n": "1", "i": 36556, "v": "द्रौपदेयान्महेष्वासान्सौमदत्तिर्महायशाः । एकैकं पञ्चभिर्विद्ध्वा पुनर्विव्याध सप्तभिः ॥"},
{"c": "7.83", "n": "2", "i": 36557, "v": "ते पीडिता भृशं तेन रौद्रेण सहसा विभो । प्रमूढा नैव विविदुर्मृधे कृत्यं स्म किंचन ॥"},
{"c": "7.83", "n": "3", "i": 36558, "v": "नाकुलिस्तु शतानीकः सौमदत्तिं नरर्षभम् । द्वाभ्यां विद्ध्वानदद्धृष्टः शराभ्यां शत्रुतापनः ॥"},
{"c": "7.83", "n": "4", "i": 36559, "v": "तथेतरे रणे यत्तास्त्रिभिस्त्रिभिरजिह्मगैः । विव्यधुः समरे तूर्णं सौमदत्तिममर्षणम् ॥"},
{"c": "7.83", "n": "5", "i": 36560, "v": "स तान्प्रति महाराज चिक्षिपे पञ्च सायकान् । एकैकं हृदि चाजघ्ने एकैकेन महायशाः ॥"},
{"c": "7.83", "n": "6", "i": 36561, "v": "ततस्ते भ्रातरः पञ्च शरैर्विद्धा महात्मना । परिवार्य रथैर्वीरं विव्यधुः सायकैर्भृशम् ॥"},
{"c": "7.83", "n": "7", "i": 36562, "v": "आर्जुनिस्तु हयांस्तस्य चतुर्भिर्निशितैः शरैः । प्रेषयामास संक्रुद्धो यमस्य सदनं प्रति ॥"},
{"c": "7.83", "n": "8", "i": 36563, "v": "भैमसेनिर्धनुश्छित्त्वा सौमदत्तेर्महात्मनः । ननाद बलवन्नादं विव्याध च शितैः शरैः ॥"},
{"c": "7.83", "n": "9", "i": 36564, "v": "यौधिष्ठिरो ध्वजं तस्य छित्त्वा भूमावपातयत् । नाकुलिश्चाश्वयन्तारं रथनीडादपाहरत् ॥"},
{"c": "7.83", "n": "10", "i": 36565, "v": "साहदेविस्तु तं ज्ञात्वा भ्रातृभिर्विमुखीकृतम् । क्षुरप्रेण शिरो राजन्निचकर्त महामनाः ॥"},
{"c": "7.83", "n": "11", "i": 36566, "v": "तच्छिरो न्यपतद्भूमौ तपनीयविभूषितम् । भ्राजयन्तं रणोद्देशं बालसूर्यसमप्रभम् ॥"},
{"c": "7.83", "n": "12", "i": 36567, "v": "सौमदत्तेः शिरो दृष्ट्वा निपतत्तन्महात्मनः । वित्रस्तास्तावका राजन्प्रदुद्रुवुरनेकधा ॥"},
{"c": "7.83", "n": "13", "i": 36568, "v": "अलम्बुसस्तु समरे भीमसेनं महाबलम् । योधयामास संक्रुद्धो लक्ष्मणं रावणिर्यथा ॥"},
{"c": "7.83", "n": "14", "i": 36569, "v": "संप्रयुद्धौ रणे दृष्ट्वा तावुभौ नरराक्षसौ । विस्मयः सर्वभूतानां प्रहर्षश्चाभवत्तदा ॥"},
{"c": "7.83", "n": "15", "i": 36570, "v": "आर्ष्यशृङ्गिं ततो भीमो नवभिर्निशितैः शरैः । विव्याध प्रहसन्राजन्राक्षसेन्द्रममर्षणम् ॥"},
{"c": "7.83", "n": "16", "i": 36571, "v": "तद्रक्षः समरे विद्धं कृत्वा नादं भयावहम् । अभ्यद्रवत्ततो भीमं ये च तस्य पदानुगाः ॥"},
{"c": "7.83", "n": "17", "i": 36572, "v": "स भीमं पञ्चभिर्विद्ध्वा शरैः संनतपर्वभिः । भीमानुगाञ्जघानाशु रथांस्त्रिंशदरिंदमः । पुनश्चतुःशतान्हत्वा भीमं विव्याध पत्रिणा ॥"},
{"c": "7.83", "n": "18", "i": 36573, "v": "सोऽतिविद्धस्तदा भीमो राक्षसेन महाबलः । निषसाद रथोपस्थे मूर्छयाभिपरिप्लुतः ॥"},
{"c": "7.83", "n": "19", "i": 36574, "v": "प्रतिलभ्य ततः संज्ञां मारुतिः क्रोधमूर्छितः । विकृष्य कार्मुकं घोरं भारसाधनमुत्तमम् । अलम्बुसं शरैस्तीक्ष्णैरर्दयामास सर्वतः ॥"},
{"c": "7.83", "n": "20", "i": 36575, "v": "स विद्धो बहुभिर्बाणैर्नीलाञ्जनचयोपमः । शुशुभे सर्वतो राजन्प्रदीप्त इव किंशुकः ॥"},
{"c": "7.83", "n": "21", "i": 36576, "v": "स वध्यमानः समरे भीमचापच्युतैः शरैः । स्मरन्भ्रातृवधं चैव पाण्डवेन महात्मना ॥"},
{"c": "7.83", "n": "22", "i": 36577, "v": "घोरं रूपमथो कृत्वा भीमसेनमभाषत । तिष्ठेदानीं रणे पार्थ पश्य मेऽद्य पराक्रमम् ॥"},
{"c": "7.83", "n": "23", "i": 36578, "v": "बको नाम सुदुर्बुद्धे राक्षसप्रवरो बली । परोक्षं मम तद्वृत्तं यद्भ्राता मे हतस्त्वया ॥"},
{"c": "7.83", "n": "24", "i": 36579, "v": "एवमुक्त्वा ततो भीममन्तर्धानगतस्तदा । महाता शरवर्षेण भृशं तं समवाकिरत् ॥"},
{"c": "7.83", "n": "25", "i": 36580, "v": "भीमस्तु समरे राजन्नदृश्ये राक्षसे तदा । आकाशं पूरयामास शरैः संनतपर्वभिः ॥"},
{"c": "7.83", "n": "26", "i": 36581, "v": "स वध्यमानो भीमेन निमेषाद्रथमास्थितः । जगाम धरणीं क्षुद्रः खं चैव सहसागमत् ॥"},
{"c": "7.83", "n": "27", "i": 36582, "v": "उच्चावचानि रूपाणि चकार सुबहूनि च । उच्चावचास्तथा वाचो व्याजहार समन्ततः ॥"},
{"c": "7.83", "n": "28", "i": 36583, "v": "तेन पाण्डवसैन्यानां मृदिता युधि वारणाः । हयाश्च बहवो राजन्पत्तयश्च तथा पुनः । रथेभ्यो रथिनः पेतुस्तस्य नुन्नाः स्म सायकैः ॥"},
{"c": "7.83", "n": "29", "i": 36584, "v": "शोणितोदां रथावर्तां हस्तिग्राहसमाकुलाम् । छत्रहंसां कर्दमिनीं बाहुपन्नगसंकुलाम् ॥"},
{"c": "7.83", "n": "30", "i": 36585, "v": "नदीं प्रवर्तयामास रक्षोगणसमाकुलाम् । वहन्तीं बहुधा राजंश्चेदिपाञ्चालसृञ्जयान् ॥"},
{"c": "7.83", "n": "31", "i": 36586, "v": "तं तथा समरे राजन्विचरन्तमभीतवत् । पाण्डवा भृशसंविग्नाः प्रापश्यंस्तस्य विक्रमम् ॥"},
{"c": "7.83", "n": "32", "i": 36587, "v": "तावकानां तु सैन्यानां प्रहर्षः समजायत । वादित्रनिनदश्चोग्रः सुमहाँल्लोमहर्षणः ॥"},
{"c": "7.83", "n": "33", "i": 36588, "v": "तं श्रुत्वा निनदं घोरं तव सैन्यस्य पाण्डवः । नामृष्यत यथा नागस्तलशब्दं समीरितम् ॥"},
{"c": "7.83", "n": "34", "i": 36589, "v": "ततः क्रोधाभिताम्राक्षो निर्दहन्निव पावकः । संदधे त्वाष्ट्रमस्त्रं स स्वयं त्वष्टेव मारिष ॥"},
{"c": "7.83", "n": "35", "i": 36590, "v": "ततः शरसहस्राणि प्रादुरासन्समन्ततः । तैः शरैस्तव सैन्यस्य विद्रावः सुमहानभूत् ॥"},
{"c": "7.83", "n": "36", "i": 36591, "v": "तदस्त्रं प्रेषितं तेन भीमसेनेन संयुगे । राक्षसस्य महामायां हत्वा राक्षसमार्दयत् ॥"},
{"c": "7.83", "n": "37", "i": 36592, "v": "स वध्यमानो बहुधा भीमसेनेन राक्षसः । संत्यज्य संयुगे भीमं द्रोणानीकमुपाद्रवत् ॥"},
{"c": "7.83", "n": "38", "i": 36593, "v": "तस्मिंस्तु निर्जिते राजन्राक्षसेन्द्रे महात्मना । अनादयन्सिंहनादैः पाण्डवाः सर्वतोदिशम् ॥"},
{"c": "7.83", "n": "39", "i": 36594, "v": "अपूजयन्मारुतिं च संहृष्टास्ते महाबलम् । प्रह्रादं समरे जित्वा यथा शक्रं मरुद्गणाः ॥"},
{"c": "7.84", "t": "संजय उवाच ।"},
{"c": "7.84", "n": "1", "i": 36595, "v": "अलम्बुसं तथा युद्धे विचरन्तमभीतवत् । हैडिम्बः प्रययौ तूर्णं विव्याध च शितैः शरैः ॥"},
{"c": "7.84", "n": "2", "i": 36596, "v": "तयोः प्रतिभयं युद्धमासीद्राक्षससिंहयोः । कुर्वतोर्विविधा मायाः शक्रशम्बरयोरिव ॥"},
{"c": "7.84", "n": "3", "i": 36597, "v": "अलम्बुसो भृशं क्रुद्धो घटोत्कचमताडयत् । घटोत्कचस्तु विंशत्या नाराचानां स्तनान्तरे । अलम्बुसमथो विद्ध्वा सिंहवद्व्यनदन्मुहुः ॥"},
{"c": "7.84", "n": "4", "i": 36598, "v": "तथैवालम्बुसो राजन्हैडिम्बं युद्धदुर्मदम् । विद्ध्वा विद्ध्वानदद्धृष्टः पूरयन्खं समन्ततः ॥"},
{"c": "7.84", "n": "5", "i": 36599, "v": "तथा तौ भृशसंक्रुद्धौ राक्षसेन्द्रौ महाबलौ । निर्विशेषमयुध्येतां मायाभिरितरेतरम् ॥"},
{"c": "7.84", "n": "6", "i": 36600, "v": "मायाशतसृजौ दृप्तौ मोहयन्तौ परस्परम् । मायायुद्धे सुकुशलौ मायायुद्धमयुध्यताम् ॥"},
{"c": "7.84", "n": "7", "i": 36601, "v": "यां यां घटोत्कचो युद्धे मायां दर्शयते नृप । तां तामलम्बुसो राजन्माययैव निजघ्निवान् ॥"},
{"c": "7.84", "n": "8", "i": 36602, "v": "तं तथा युध्यमानं तु मायायुद्धविशारदम् । अलम्बुसं राक्षसेन्द्रं दृष्ट्वाक्रुध्यन्त पाण्डवाः ॥"}]
}