{
"title": "महाभारतम्",
"data": [
{"c": "7.84", "n": "9", "i": 36603, "v": "त एनं भृशसंक्रुद्धाः सर्वतः प्रवरा रथैः । अभ्यद्रवन्त संक्रुद्धा भीमसेनादयो नृप ।।"},
{"c": "7.84", "n": "10", "i": 36604, "v": "त एनं कोष्ठकीकृत्य रथवंशेन मारिष । सर्वतो व्यकिरन्बाणैरुल्काभिरिव कुञ्जरम् ।।"},
{"c": "7.84", "n": "11", "i": 36605, "v": "स तेषामस्त्रवेगं तं प्रतिहत्यास्त्रमायया । तस्माद्रथव्रजान्मुक्तो वनदाहादिव द्विपः ।।"},
{"c": "7.84", "n": "12", "i": 36606, "v": "स विस्फार्य धनुर्घोरमिन्द्राशनिसमस्वनम् । मारुतिं पञ्चविंशत्या भैमसेनिं च पञ्चभिः । युधिष्ठिरं त्रिभिर्विद्ध्वा सहदेवं च सप्तभिः ।।"},
{"c": "7.84", "n": "13", "i": 36607, "v": "नकुलं च त्रिसप्तत्या द्रौपदेयांश्च मारिष । पञ्चभिः पञ्चभिर्विद्ध्वा घोरं नादं ननाद ह ।।"},
{"c": "7.84", "n": "14", "i": 36608, "v": "तं भीमसेनो नवभिः सहदेवश्च पञ्चभिः । युधिष्ठिरः शतेनैव राक्षसं प्रत्यविध्यत । नकुलश्च चतुःषष्ट्या द्रौपदेयास्त्रिभिस्त्रिभिः ।।"},
{"c": "7.84", "n": "15", "i": 36609, "v": "हैडिम्बो राक्षसं विद्ध्वा युद्धे पञ्चाशता शरैः । पुनर्विव्याध सप्तत्या ननाद च महाबलः ।।"},
{"c": "7.84", "n": "16", "i": 36610, "v": "सोऽतिविद्धो महेष्वासः सर्वतस्तैर्महारथैः । प्रतिविव्याध तान्सर्वान्पञ्चभिः पञ्चभिः शरैः ।।"},
{"c": "7.84", "n": "17", "i": 36611, "v": "तं क्रुद्धं राक्षसं युद्धे प्रतिक्रुद्धस्तु राक्षसः । हैडिम्बो भरतश्रेष्ठ शरैर्विव्याध सप्तभिः ।।"},
{"c": "7.84", "n": "18", "i": 36612, "v": "सोऽतिविद्धो बलवता राक्षसेन्द्रो महाबलः । व्यसृजत्सायकांस्तूर्णं स्वर्णपुङ्खाञ्शिलाशितान् ।।"},
{"c": "7.84", "n": "19", "i": 36613, "v": "ते शरा नतपर्वाणो विविशू राक्षसं तदा । रुषिताः पन्नगा यद्वद्गिरिमुग्रा महाबलाः ।।"},
{"c": "7.84", "n": "20", "i": 36614, "v": "ततस्ते पाण्डवा राजन्समन्तान्निशिताञ्शरान् । प्रेषयामासुरुद्विग्ना हैडिम्बश्च घटोत्कचः ।।"},
{"c": "7.84", "n": "21", "i": 36615, "v": "स वध्यमानः समरे पाण्डवैर्जितकाशिभिः । दग्धाद्रिकूटशृङ्गाभं भिन्नाञ्जनचयोपमम् ।।"},
{"c": "7.84", "n": "22", "i": 36616, "v": "समुत्क्षिप्य च बाहुभ्यामाविध्य च पुनः पुनः । निष्पिपेष क्षितौ क्षिप्रं पूर्णकुम्भमिवाश्मनि ।।"},
{"c": "7.84", "n": "23", "i": 36617, "v": "बललाघवसंपन्नः संपन्नो विक्रमेण च । भैमसेनी रणे क्रुद्धः सर्वसैन्यान्यभीषयत् ।।"},
{"c": "7.84", "n": "24", "i": 36618, "v": "स विस्फुटितसर्वाङ्गश्चूर्णितास्थिविभूषणः । घटोत्कचेन वीरेण हतः सालकटङ्कटः ।।"},
{"c": "7.84", "n": "25", "i": 36619, "v": "ततः सुमनसः पार्था हते तस्मिन्निशाचरे । चुक्रुशुः सिंहनादांश्च वासांस्यादुधुवुश्च ह ।।"},
{"c": "7.84", "n": "26", "i": 36620, "v": "तावकाश्च हतं दृष्ट्वा राक्षसेन्द्रं महाबलम् । अलम्बुसं भीमरूपं विशीर्णमिव पर्वतम् । हाहाकारमकुर्वन्त सैन्यानि भरतर्षभ ।।"},
{"c": "7.84", "n": "27", "i": 36621, "v": "जनाश्च तद्ददृशिरे रक्षः कौतूहलान्विताः । यदृच्छया निपतितं भूमावङ्गारकं यथा ।।"},
{"c": "7.84", "n": "28", "i": 36622, "v": "घटोत्कचस्तु तद्धत्वा रक्षो बलवतां वरम् । मुमोच बलवन्नादं बलं हत्वेव वासवः ।।"},
{"c": "7.84", "n": "29", "i": 36623, "v": "स पूज्यमानः पितृभिः सबान्धवै;र्घटोत्कचः कर्मणि दुष्करे कृते । रिपुं निहत्याभिननन्द वै तदा; अलम्बुसं पक्वमलम्बुसं यथा ।।"},
{"c": "7.84", "n": "30", "i": 36624, "v": "ततो निनादः सुमहान्समुत्थितः; सशङ्खनानाविधबाणघोषवान् । निशम्य तं प्रत्यनदंस्तु कौरवा;स्ततो ध्वनिर्भुवनमथास्पृशद्भृशम् ।।"},
{"c": "7.85", "t": "धृतराष्ट्र उवाच ।"},
{"c": "7.85", "n": "1", "i": 36625, "v": "भारद्वाजं कथं युद्धे युयुधानोऽभ्यवारयत् । संजयाचक्ष्व तत्त्वेन परं कौतूहलं हि मे ।।"},
{"c": "7.85", "t": "संजय उवाच ।"},
{"c": "7.85", "n": "2", "i": 36626, "v": "शृणु राजन्महाप्राज्ञ संग्रामं लोमहर्षणम् । द्रोणस्य पाण्डवैः सार्धं युयुधानपुरोगमैः ।।"},
{"c": "7.85", "n": "3", "i": 36627, "v": "वध्यमानं बलं दृष्ट्वा युयुधानेन मारिष । अभ्यद्रवत्स्वयं द्रोणः सात्यकिं सत्यविक्रमम् ।।"},
{"c": "7.85", "n": "4", "i": 36628, "v": "तमापतन्तं सहसा भारद्वाजं महारथम् । सात्यकिः पञ्चविंशत्या क्षुद्रकाणां समार्पयत् ।।"},
{"c": "7.85", "n": "5", "i": 36629, "v": "द्रोणोऽपि युधि विक्रान्तो युयुधानं समाहितः । अविध्यत्पञ्चभिस्तूर्णं हेमपुङ्खैः शिलाशितैः ।।"},
{"c": "7.85", "n": "6", "i": 36630, "v": "ते वर्म भित्त्वा सुदृढं द्विषत्पिशितभोजनाः । अभ्यगुर्धरणीं राजञ्श्वसन्त इव पन्नगाः ।।"},
{"c": "7.85", "n": "7", "i": 36631, "v": "दीर्घबाहुरभिक्रुद्धस्तोत्त्रार्दित इव द्विपः । द्रोणं पञ्चाशताविध्यन्नाराचैरग्निसंनिभैः ।।"},
{"c": "7.85", "n": "8", "i": 36632, "v": "भारद्वाजो रणे विद्धो युयुधानेन सत्वरम् । सात्यकिं बहुभिर्बाणैर्यतमानमविध्यत ।।"},
{"c": "7.85", "n": "9", "i": 36633, "v": "ततः क्रुद्धो महेष्वासो भूय एव महाबलः । सात्वतं पीडयामास शतेन नतपर्वणा ।।"},
{"c": "7.85", "n": "10", "i": 36634, "v": "स वध्यमानः समरे भारद्वाजेन सात्यकिः । नाभ्यपद्यत कर्तव्यं किंचिदेव विशां पते ।।"},
{"c": "7.85", "n": "11", "i": 36635, "v": "विषण्णवदनश्चापि युयुधानोऽभवन्नृप । भारद्वाजं रणे दृष्ट्वा विसृजन्तं शिताञ्शरान् ।।"},
{"c": "7.85", "n": "12", "i": 36636, "v": "तं तु संप्रेक्ष्य ते पुत्राः सैनिकाश्च विशां पते । प्रहृष्टमनसो भूत्वा सिंहवद्व्यनदन्मुहुः ।।"},
{"c": "7.85", "n": "13", "i": 36637, "v": "तं श्रुत्वा निनदं घोरं पीड्यमानं च माधवम् । युधिष्ठिरोऽब्रवीद्राजन्सर्वसैन्यानि भारत ।।"},
{"c": "7.85", "n": "14", "i": 36638, "v": "एष वृष्णिवरो वीरः सात्यकिः सत्यकर्मकृत् । ग्रस्यते युधि वीरेण भानुमानिव राहुणा । अभिद्रवत गच्छध्वं सात्यकिर्यत्र युध्यते ।।"},
{"c": "7.85", "n": "15", "i": 36639, "v": "धृष्टद्युम्नं च पाञ्चाल्यमिदमाह जनाधिप । अभिद्रव द्रुतं द्रोणं किं नु तिष्ठसि पार्षत । न पश्यसि भयं घोरं द्रोणान्नः समुपस्थितम् ।।"},
{"c": "7.85", "n": "16", "i": 36640, "v": "असौ द्रोणो महेष्वासो युयुधानेन संयुगे । क्रीडते सूत्रबद्धेन पक्षिणा बालको यथा ।।"},
{"c": "7.85", "n": "17", "i": 36641, "v": "तत्रैव सर्वे गच्छन्तु भीमसेनमुखा रथाः । त्वयैव सहिता यत्ता युयुधानरथं प्रति ।।"},
{"c": "7.85", "n": "18", "i": 36642, "v": "पृष्ठतोऽनुगमिष्यामि त्वामहं सहसैनिकः । सात्यकिं मोक्षयस्वाद्य यमदंष्ट्रान्तरं गतम् ।।"},
{"c": "7.85", "n": "19", "i": 36643, "v": "एवमुक्त्वा ततो राजा सर्वसैन्येन पाण्डवः । अभ्यद्रवद्रणे द्रोणं युयुधानस्य कारणात् ।।"},
{"c": "7.85", "n": "20", "i": 36644, "v": "तत्रारावो महानासीद्द्रोणमेकं युयुत्सताम् । पाण्डवानां च भद्रं ते सृञ्जयानां च सर्वशः ।।"},
{"c": "7.85", "n": "21", "i": 36645, "v": "ते समेत्य नरव्याघ्रा भारद्वाजं महारथम् । अभ्यवर्षञ्शरैस्तीक्ष्णैः कङ्कबर्हिणवाजितैः ।।"},
{"c": "7.85", "n": "22", "i": 36646, "v": "स्मयन्नेव तु तान्वीरान्द्रोणः प्रत्यग्रहीत्स्वयम् । अतिथीनागतान्यद्वत्सलिलेनासनेन च ।।"},
{"c": "7.85", "n": "23", "i": 36647, "v": "तर्पितास्ते शरैस्तस्य भारद्वाजस्य धन्विनः । आतिथेयगृहं प्राप्य नृपतेऽतिथयो यथा ।।"},
{"c": "7.85", "n": "24", "i": 36648, "v": "भारद्वाजं च ते सर्वे न शेकुः प्रतिवीक्षितुम् । मध्यंदिनमनुप्राप्तं सहस्रांशुमिव प्रभो ।।"},
{"c": "7.85", "n": "25", "i": 36649, "v": "तांस्तु सर्वान्महेष्वासान्द्रोणः शस्त्रभृतां वरः । अतापयच्छरव्रातैर्गभस्तिभिरिवांशुमान् ।।"},
{"c": "7.85", "n": "26", "i": 36650, "v": "वध्यमाना रणे राजन्पाण्डवाः सृञ्जयास्तथा । त्रातारं नाध्यगच्छन्त पङ्कमग्ना इव द्विपाः ।।"},
{"c": "7.85", "n": "27", "i": 36651, "v": "द्रोणस्य च व्यदृश्यन्त विसर्पन्तो महाशराः । गभस्तय इवार्कस्य प्रतपन्तः समन्ततः ।।"},
{"c": "7.85", "n": "28", "i": 36652, "v": "तस्मिन्द्रोणेन निहताः पाञ्चालाः पञ्चविंशतिः । महारथसमाख्याता धृष्टद्युम्नस्य संमताः ।।"},
{"c": "7.85", "n": "29", "i": 36653, "v": "पाण्डूनां सर्वसैन्येषु पाञ्चालानां तथैव च । द्रोणं स्म ददृशुः शूरं विनिघ्नन्तं वरान्वरान् ।।"},
{"c": "7.85", "n": "30", "i": 36654, "v": "केकयानां शतं हत्वा विद्राव्य च समन्ततः । द्रोणस्तस्थौ महाराज व्यादितास्य इवान्तकः ।।"},
{"c": "7.85", "n": "31", "i": 36655, "v": "पाञ्चालान्सृञ्जयान्मत्स्यान्केकयान्पाण्डवानपि । द्रोणोऽजयन्महाबाहुः शतशोऽथ सहस्रशः ।।"},
{"c": "7.85", "n": "32", "i": 36656, "v": "तेषां समभवच्छब्दो वध्यतां द्रोणसायकैः । वनौकसामिवारण्ये दह्यतां धूमकेतुना ।।"},
{"c": "7.85", "n": "33", "i": 36657, "v": "तत्र देवाः सगन्धर्वाः पितरश्चाब्रुवन्नृप । एते द्रवन्ति पाञ्चालाः पाण्डवाश्च ससैनिकाः ।।"},
{"c": "7.85", "n": "34", "i": 36658, "v": "तं तथा समरे द्रोणं निघ्नन्तं सोमकान्रणे । न चाप्यभिययुः केचिदपरे नैव विव्यधुः ।।"},
{"c": "7.85", "n": "35", "i": 36659, "v": "वर्तमाने तथा रौद्रे तस्मिन्वीरवरक्षये । अशृणोत्सहसा पार्थः पाञ्चजन्यस्य निस्वनम् ।।"},
{"c": "7.85", "n": "36", "i": 36660, "v": "पूरितो वासुदेवेन शङ्खराट्स्वनते भृशम् । युध्यमानेषु वीरेषु सैन्धवस्याभिरक्षिषु । नदत्सु धार्तराष्ट्रेषु विजयस्य रथं प्रति ।।"},
{"c": "7.85", "n": "37", "i": 36661, "v": "गाण्डीवस्य च निर्घोषे विप्रनष्टे समन्ततः । कश्मलाभिहतो राजा चिन्तयामास पाण्डवः ।।"},
{"c": "7.85", "n": "38", "i": 36662, "v": "न नूनं स्वस्ति पार्थस्य यथा नदति शङ्खराट् । कौरवाश्च यथा हृष्टा विनदन्ति मुहुर्मुहुः ।।"},
{"c": "7.85", "n": "39", "i": 36663, "v": "एवं संचिन्तयित्वा तु व्याकुलेनान्तरात्मना । अजातशत्रुः कौन्तेयः सात्वतं प्रत्यभाषत ।।"},
{"c": "7.85", "n": "40", "i": 36664, "v": "बाष्पगद्गदया वाचा मुह्यमानो मुहुर्मुहुः । कृत्यस्यानन्तरापेक्षी शैनेयं शिनिपुंगवम् ।।"},
{"c": "7.85", "n": "41", "i": 36665, "v": "यः स धर्मः पुरा दृष्टः सद्भिः शैनेय शाश्वतः । सांपराये सुहृत्कृत्ये तस्य कालोऽयमागतः ।।"},
{"c": "7.85", "n": "42", "i": 36666, "v": "सर्वेष्वपि च योधेषु चिन्तयञ्शिनिपुंगव । त्वत्तः सुहृत्तमं कंचिन्नाभिजानामि सात्यके ।।"},
{"c": "7.85", "n": "43", "i": 36667, "v": "यो हि प्रीतमना नित्यं यश्च नित्यमनुव्रतः । स कार्ये सांपराये तु नियोज्य इति मे मतिः ।।"},
{"c": "7.85", "n": "44", "i": 36668, "v": "यथा च केशवो नित्यं पाण्डवानां परायणम् । तथा त्वमपि वार्ष्णेय कृष्णतुल्यपराक्रमः ।।"},
{"c": "7.85", "n": "45", "i": 36669, "v": "सोऽहं भारं समाधास्ये त्वयि तं वोढुमर्हसि । अभिप्रायं च मे नित्यं न वृथा कर्तुमर्हसि ।।"},
{"c": "7.85", "n": "46", "i": 36670, "v": "स त्वं भ्रातुर्वयस्यस्य गुरोरपि च संयुगे । कुरु कृच्छ्रे सहायार्थमर्जुनस्य नरर्षभ ।।"},
{"c": "7.85", "n": "47", "i": 36671, "v": "त्वं हि सत्यव्रतः शूरो मित्राणामभयंकरः । लोके विख्यायसे वीर कर्मभिः सत्यवागिति ।।"},
{"c": "7.85", "n": "48", "i": 36672, "v": "यो हि शैनेय मित्रार्थे युध्यमानस्त्यजेत्तनुम् । पृथिवीं वा द्विजातिभ्यो यो दद्यात्सममेव तत् ।।"},
{"c": "7.85", "n": "49", "i": 36673, "v": "श्रुताश्च बहवोऽस्माभी राजानो ये दिवं गताः । दत्त्वेमां पृथिवीं कृत्स्नां ब्राह्मणेभ्यो यथाविधि ।।"},
{"c": "7.85", "n": "50", "i": 36674, "v": "एवं त्वामपि धर्मात्मन्प्रयाचेऽहं कृताञ्जलिः । पृथिवीदानतुल्यं स्यादधिकं वा फलं विभो ।।"},
{"c": "7.85", "n": "51", "i": 36675, "v": "एक एव सदा कृष्णो मित्राणामभयंकरः । रणे संत्यजति प्राणान्द्वितीयस्त्वं च सात्यके ।।"},
{"c": "7.85", "n": "52", "i": 36676, "v": "विक्रान्तस्य च वीरस्य युद्धे प्रार्थयतो यशः । शूर एव सहायः स्यान्नेतरः प्राकृतो जनः ।।"},
{"c": "7.85", "n": "53", "i": 36677, "v": "ईदृशे तु परामर्दे वर्तमानस्य माधव । त्वदन्यो हि रणे गोप्ता विजयस्य न विद्यते ।।"},
{"c": "7.85", "n": "54", "i": 36678, "v": "श्लाघन्नेव हि कर्माणि शतशस्तव पाण्डवः । मम संजनयन्हर्षं पुनः पुनरकीर्तयत् ।।"},
{"c": "7.85", "n": "55", "i": 36679, "v": "लघ्वस्त्रश्चित्रयोधी च तथा लघुपराक्रमः । प्राज्ञः सर्वास्त्रविच्छूरो मुह्यते न च संयुगे ।।"},
{"c": "7.85", "n": "56", "i": 36680, "v": "महास्कन्धो महोरस्को महाबाहुर्महाधनुः । महाबलो महावीर्यः स महात्मा महारथः ।।"},
{"c": "7.85", "n": "57", "i": 36681, "v": "शिष्यो मम सखा चैव प्रियोऽस्याहं प्रियश्च मे । युयुधानः सहायो मे प्रमथिष्यति कौरवान् ।।"},
{"c": "7.85", "n": "58", "i": 36682, "v": "अस्मदर्थं च राजेन्द्र संनह्येद्यदि केशवः । रामो वाप्यनिरुद्धो वा प्रद्युम्नो वा महारथः ।।"},
{"c": "7.85", "n": "59", "i": 36683, "v": "गदो वा सारणो वापि साम्बो वा सह वृष्णिभिः । सहायार्थं महाराज संग्रामोत्तममूर्धनि ।।"},
{"c": "7.85", "n": "60", "i": 36684, "v": "तथाप्यहं नरव्याघ्रं शैनेयं सत्यविक्रमम् । साहाय्ये विनियोक्ष्यामि नास्ति मेऽन्यो हि तत्समः ।।"},
{"c": "7.85", "n": "61", "i": 36685, "v": "इति द्वैतवने तात मामुवाच धनंजयः । परोक्षं त्वद्गुणांस्तथ्यान्कथयन्नार्यसंसदि ।।"},
{"c": "7.85", "n": "62", "i": 36686, "v": "तस्य त्वमेवं संकल्पं न वृथा कर्तुमर्हसि । धनंजयस्य वार्ष्णेय मम भीमस्य चोभयोः ।।"},
{"c": "7.85", "n": "63", "i": 36687, "v": "यच्चापि तीर्थानि चरन्नगच्छं द्वारकां प्रति । तत्राहमपि ते भक्तिमर्जुनं प्रति दृष्टवान् ।।"},
{"c": "7.85", "n": "64", "i": 36688, "v": "न तत्सौहृदमन्येषु मया शैनेय लक्षितम् । यथा त्वमस्मान्भजसे वर्तमानानुपप्लवे ।।"},
{"c": "7.85", "n": "65", "i": 36689, "v": "सोऽभिजात्या च भक्त्या च सख्यस्याचार्यकस्य च । सौहृदस्य च वीर्यस्य कुलीनत्वस्य माधव ।।"},
{"c": "7.85", "n": "66", "i": 36690, "v": "सत्यस्य च महाबाहो अनुकम्पार्थमेव च । अनुरूपं महेष्वास कर्म त्वं कर्तुमर्हसि ।।"},
{"c": "7.85", "n": "67", "i": 36691, "v": "सुयोधनो हि सहसा गतो द्रोणेन दंशितः । पूर्वमेव तु यातास्ते कौरवाणां महारथाः ।।"},
{"c": "7.85", "n": "68", "i": 36692, "v": "सुमहान्निनदश्चैव श्रूयते विजयं प्रति । स शैनेय जवेनात्र गन्तुमर्हसि माधव ।।"},
{"c": "7.85", "n": "69", "i": 36693, "v": "भीमसेनो वयं चैव संयत्ताः सहसैनिकाः । द्रोणमावारयिष्यामो यदि त्वां प्रति यास्यति ।।"},
{"c": "7.85", "n": "70", "i": 36694, "v": "पश्य शैनेय सैन्यानि द्रवमाणानि संयुगे । महान्तं च रणे शब्दं दीर्यमाणां च भारतीम् ।।"},
{"c": "7.85", "n": "71", "i": 36695, "v": "महामारुतवेगेन समुद्रमिव पर्वसु । धार्तराष्ट्रबलं तात विक्षिप्तं सव्यसाचिना ।।"},
{"c": "7.85", "n": "72", "i": 36696, "v": "रथैर्विपरिधावद्भिर्मनुष्यैश्च हयैश्च ह । सैन्यं रजःसमुद्धूतमेतत्संपरिवर्तते ।।"},
{"c": "7.85", "n": "73", "i": 36697, "v": "संवृतः सिन्धुसौवीरैर्नखरप्रासयोधिभिः । अत्यन्तापचितैः शूरैः फल्गुनः परवीरहा ।।"},
{"c": "7.85", "n": "74", "i": 36698, "v": "नैतद्बलमसंवार्य शक्यो हन्तुं जयद्रथः । एते हि सैन्धवस्यार्थे सर्वे संत्यक्तजीविताः ।।"},
{"c": "7.85", "n": "75", "i": 36699, "v": "शरशक्तिध्वजवनं हयनागसमाकुलम् । पश्यैतद्धार्तराष्ट्राणामनीकं सुदुरासदम् ।।"},
{"c": "7.85", "n": "76", "i": 36700, "v": "शृणु दुन्दुभिनिर्घोषं शङ्खशब्दांश्च पुष्कलान् । सिंहनादरवांश्चैव रथनेमिस्वनांस्तथा ।।"},
{"c": "7.85", "n": "77", "i": 36701, "v": "नागानां शृणु शब्दं च पत्तीनां च सहस्रशः । सादिनां द्रवतां चैव शृणु कम्पयतां महीम् ।।"},
{"c": "7.85", "n": "78", "i": 36702, "v": "पुरस्तात्सैन्धवानीकं द्रोणानीकस्य पृष्ठतः । बहुत्वाद्धि नरव्याघ्र देवेन्द्रमपि पीडयेत् ।।"},
{"c": "7.85", "n": "79", "i": 36703, "v": "अपर्यन्ते बले मग्नो जह्यादपि च जीवितम् । तस्मिंश्च निहते युद्धे कथं जीवेत मादृशः । सर्वथाहमनुप्राप्तः सुकृच्छ्रं बत जीवितम् ।।"},
{"c": "7.85", "n": "80", "i": 36704, "v": "श्यामो युवा गुडाकेशो दर्शनीयश्च पाण्डवः । लघ्वस्त्रश्चित्रयोधी च प्रविष्टस्तात भारतीम् ।।"},
{"c": "7.85", "n": "81", "i": 36705, "v": "सूर्योदये महाबाहुर्दिवसश्चातिवर्तते । तन्न जानामि वार्ष्णेय यदि जीवति वा न वा । कुरूणां चापि तत्सैन्यं सागरप्रतिमं महत् ।।"},
{"c": "7.85", "n": "82", "i": 36706, "v": "एक एव च बीभत्सुः प्रविष्टस्तात भारतीम् । अविषह्यां महाबाहुः सुरैरपि महामृधे ।।"},
{"c": "7.85", "n": "83", "i": 36707, "v": "न च मे वर्तते बुद्धिरद्य युद्धे कथंचन । द्रोणोऽपि रभसो युद्धे मम पीडयते बलम् । प्रत्यक्षं ते महाबाहो यथासौ चरति द्विजः ।।"},
{"c": "7.85", "n": "84", "i": 36708, "v": "युगपच्च समेतानां कार्याणां त्वं विचक्षणः । महार्थं लघुसंयुक्तं कर्तुमर्हसि माधव ।।"},
{"c": "7.85", "n": "85", "i": 36709, "v": "तस्य मे सर्वकार्येषु कार्यमेतन्मतं सदा । अर्जुनस्य परित्राणं कर्तव्यमिति संयुगे ।।"},
{"c": "7.85", "n": "86", "i": 36710, "v": "नाहं शोचामि दाशार्हं गोप्तारं जगतः प्रभुम् । स हि शक्तो रणे तात त्रीँल्लोकानपि संगतान् ।।"},
{"c": "7.85", "n": "87", "i": 36711, "v": "विजेतुं पुरुषव्याघ्र सत्यमेतद्ब्रवीमि ते । किं पुनर्धार्तराष्ट्रस्य बलमेतत्सुदुर्बलम् ।।"},
{"c": "7.85", "n": "88", "i": 36712, "v": "अर्जुनस्त्वेव वार्ष्णेय पीडितो बहुभिर्युधि । प्रजह्यात्समरे प्राणांस्तस्माद्विन्दामि कश्मलम् ।।"},
{"c": "7.85", "n": "89", "i": 36713, "v": "तस्य त्वं पदवीं गच्छ गच्छेयुस्त्वादृशा यथा । तादृशस्येदृशे काले मादृशेनाभिचोदितः ।।"},
{"c": "7.85", "n": "90", "i": 36714, "v": "रणे वृष्णिप्रवीराणां द्वावेवातिरथौ स्मृतौ । प्रद्युम्नश्च महाबाहुस्त्वं च सात्वत विश्रुतः ।।"},
{"c": "7.85", "n": "91", "i": 36715, "v": "अस्त्रे नारायणसमः संकर्षणसमो बले । वीरतायां नरव्याघ्र धनंजयसमो ह्यसि ।।"},
{"c": "7.85", "n": "92", "i": 36716, "v": "भीष्मद्रोणावतिक्रम्य सर्वयुद्धविशारदम् । त्वामद्य पुरुषव्याघ्रं लोके सन्तः प्रचक्षते ।।"},
{"c": "7.85", "n": "93", "i": 36717, "v": "नासाध्यं विद्यते लोके सात्यकेरिति माधव । तत्त्वां यदभिवक्ष्यामि तत्कुरुष्व महाबल ।।"},
{"c": "7.85", "n": "94", "i": 36718, "v": "संभावना हि लोकस्य तव पार्थस्य चोभयोः । नान्यथा तां महाबाहो संप्रकर्तुमिहार्हसि ।।"},
{"c": "7.85", "n": "95", "i": 36719, "v": "परित्यज्य प्रियान्प्राणान्रणे विचर वीरवत् । न हि शैनेय दाशार्हा रणे रक्षन्ति जीवितम् ।।"},
{"c": "7.85", "n": "96", "i": 36720, "v": "अयुद्धमनवस्थानं संग्रामे च पलायनम् । भीरूणामसतां मार्गो नैष दाशार्हसेवितः ।।"},
{"c": "7.85", "n": "97", "i": 36721, "v": "तवार्जुनो गुरुस्तात धर्मात्मा शिनिपुंगव । वासुदेवो गुरुश्चापि तव पार्थस्य धीमतः ।।"},
{"c": "7.85", "n": "98", "i": 36722, "v": "कारणद्वयमेतद्धि जानानस्त्वाहमब्रुवम् । मावमंस्था वचो मह्यं गुरुस्तव गुरोर्ह्यहम् ।।"},
{"c": "7.85", "n": "99", "i": 36723, "v": "वासुदेवमतं चैतन्मम चैवार्जुनस्य च । सत्यमेतन्मयोक्तं ते याहि यत्र धनंजयः ।।"},
{"c": "7.85", "n": "100", "i": 36724, "v": "एतद्वचनमाज्ञाय मम सत्यपराक्रम । प्रविशैतद्बलं तात धार्तराष्ट्रस्य दुर्मतेः ।।"},
{"c": "7.85", "n": "101", "i": 36725, "v": "प्रविश्य च यथान्यायं संगम्य च महारथैः । यथार्हमात्मनः कर्म रणे सात्वत दर्शय ।।"},
{"c": "7.86", "t": "संजय उवाच ।"},
{"c": "7.86", "n": "1", "i": 36726, "v": "प्रीतियुक्तं च हृद्यं च मधुराक्षरमेव च । कालयुक्तं च चित्रं च स्वतया चाभिभाषितम् ।।"},
{"c": "7.86", "n": "2", "i": 36727, "v": "धर्मराजस्य तद्वाक्यं निशम्य शिनिपुंगवः । सात्यकिर्भरतश्रेष्ठ प्रत्युवाच युधिष्ठिरम् ।।"},
{"c": "7.86", "n": "3", "i": 36728, "v": "श्रुतं ते गदतो वाक्यं सर्वमेतन्मयाच्युत । न्याययुक्तं च चित्रं च फल्गुनार्थे यशस्करम् ।।"},
{"c": "7.86", "n": "4", "i": 36729, "v": "एवंविधे तथा काले मादृशं प्रेक्ष्य संमतम् । वक्तुमर्हसि राजेन्द्र यथा पार्थं तथैव माम् ।।"},
{"c": "7.86", "n": "5", "i": 36730, "v": "न मे धनंजयस्यार्थे प्राणा रक्ष्याः कथंचन । त्वत्प्रयुक्तः पुनरहं किं न कुर्यां महाहवे ।।"},
{"c": "7.86", "n": "6", "i": 36731, "v": "लोकत्रयं योधयेयं सदेवासुरमानुषम् । त्वत्प्रयुक्तो नरेन्द्रेह किमुतैतत्सुदुर्बलम् ।।"},
{"c": "7.86", "n": "7", "i": 36732, "v": "सुयोधनबलं त्वद्य योधयिष्ये समन्ततः । विजेष्ये च रणे राजन्सत्यमेतद्ब्रवीमि ते ।।"},
{"c": "7.86", "n": "8", "i": 36733, "v": "कुशल्यहं कुशलिनं समासाद्य धनंजयम् । हते जयद्रथे राजन्पुनरेष्यामि तेऽन्तिकम् ।।"},
{"c": "7.86", "n": "9", "i": 36734, "v": "अवश्यं तु मया सर्वं विज्ञाप्यस्त्वं नराधिप । वासुदेवस्य यद्वाक्यं फल्गुनस्य च धीमतः ।।"},
{"c": "7.86", "n": "10", "i": 36735, "v": "दृढं त्वभिपरीतोऽहमर्जुनेन पुनः पुनः । मध्ये सर्वस्य सैन्यस्य वासुदेवस्य शृण्वतः ।।"},
{"c": "7.86", "n": "11", "i": 36736, "v": "अद्य माधव राजानमप्रमत्तोऽनुपालय । आर्यां युद्धे मतिं कृत्वा यावद्धन्मि जयद्रथम् ।।"},
{"c": "7.86", "n": "12", "i": 36737, "v": "त्वयि वाहं महाबाहो प्रद्युम्ने वा महारथे । नृपं निक्षिप्य गच्छेयं निरपेक्षो जयद्रथम् ।।"},
{"c": "7.86", "n": "13", "i": 36738, "v": "जानीषे हि रणे द्रोणं रभसं श्रेष्ठसंमतम् । प्रतिज्ञा चापि ते नित्यं श्रुता द्रोणस्य माधव ।।"},
{"c": "7.86", "n": "14", "i": 36739, "v": "ग्रहणं धर्मराजस्य भारद्वाजोऽनुगृध्यति । शक्तश्चापि रणे द्रोणो निगृहीतुं युधिष्ठिरम् ।।"},
{"c": "7.86", "n": "15", "i": 36740, "v": "एवं त्वयि समाधाय धर्मराजं नरोत्तमम् । अहमद्य गमिष्यामि सैन्धवस्य वधाय हि ।।"},
{"c": "7.86", "n": "16", "i": 36741, "v": "जयद्रथमहं हत्वा ध्रुवमेष्यामि माधव । धर्मराजं यथा द्रोणो निगृह्णीयाद्रणे बलात् ।।"},
{"c": "7.86", "n": "17", "i": 36742, "v": "निगृहीते नरश्रेष्ठे भारद्वाजेन माधव । सैन्धवस्य वधो न स्यान्ममाप्रीतिस्तथा भवेत् ।।"},
{"c": "7.86", "n": "18", "i": 36743, "v": "एवं गते नरश्रेष्ठ पाण्डवे सत्यवादिनि । अस्माकं गमनं व्यक्तं वनं प्रति भवेत्पुनः ।।"},
{"c": "7.86", "n": "19", "i": 36744, "v": "सोऽयं मम जयो व्यक्तं व्यर्थ एव भविष्यति । यदि द्रोणो रणे क्रुद्धो निगृह्णीयाद्युधिष्ठिरम् ।।"},
{"c": "7.86", "n": "20", "i": 36745, "v": "स त्वमद्य महाबाहो प्रियार्थं मम माधव । जयार्थं च यशोर्थं च रक्ष राजानमाहवे ।।"},
{"c": "7.86", "n": "21", "i": 36746, "v": "स भवान्मयि निक्षेपो निक्षिप्तः सव्यसाचिना । भारद्वाजाद्भयं नित्यं पश्यमानेन ते प्रभो ।।"},
{"c": "7.86", "n": "22", "i": 36747, "v": "तस्यापि च महाबाहो नित्यं पश्यति संयुगे । नान्यं हि प्रतियोद्धारं रौक्मिणेयादृते प्रभो । मां वापि मन्यते युद्धे भारद्वाजस्य धीमतः ।।"},
{"c": "7.86", "n": "23", "i": 36748, "v": "सोऽहं संभावनां चैतामाचार्यवचनं च तत् । पृष्ठतो नोत्सहे कर्तुं त्वां वा त्यक्तुं महीपते ।।"},
{"c": "7.86", "n": "24", "i": 36749, "v": "आचार्यो लघुहस्तत्वादभेद्यकवचावृतः । उपलभ्य रणे क्रीडेद्यथा शकुनिना शिशुः ।।"},
{"c": "7.86", "n": "25", "i": 36750, "v": "यदि कार्ष्णिर्धनुष्पाणिरिह स्यान्मकरध्वजः । तस्मै त्वां विसृजेयं वै स त्वां रक्षेद्यथार्जुनः ।।"},
{"c": "7.86", "n": "26", "i": 36751, "v": "कुरु त्वमात्मनो गुप्तिं कस्ते गोप्ता गते मयि । यः प्रतीयाद्रणे द्रोणं यावद्गच्छामि पाण्डवम् ।।"},
{"c": "7.86", "n": "27", "i": 36752, "v": "मा च ते भयमद्यास्तु राजन्नर्जुनसंभवम् । न स जातु महाबाहुर्भारमुद्यम्य सीदति ।।"},
{"c": "7.86", "n": "28", "i": 36753, "v": "ये च सौवीरका योधास्तथा सैन्धवपौरवाः । उदीच्या दाक्षिणात्याश्च ये चान्येऽपि महारथाः ।।"},
{"c": "7.86", "n": "29", "i": 36754, "v": "ये च कर्णमुखा राजन्रथोदाराः प्रकीर्तिताः । एतेऽर्जुनस्य क्रुद्धस्य कलां नार्हन्ति षोडशीम् ।।"},
{"c": "7.86", "n": "30", "i": 36755, "v": "उद्युक्ता पृथिवी सर्वा ससुरासुरमानुषा । सराक्षसगणा राजन्सकिंनरमहोरगा ।।"},
{"c": "7.86", "n": "31", "i": 36756, "v": "जङ्गमाः स्थावरैः सार्धं नालं पार्थस्य संयुगे । एवं ज्ञात्वा महाराज व्येतु ते भीर्धनंजये ।।"},
{"c": "7.86", "n": "32", "i": 36757, "v": "यत्र वीरौ महेष्वासौ कृष्णौ सत्यपराक्रमौ । न तत्र कर्मणो व्यापत्कथंचिदपि विद्यते ।।"},
{"c": "7.86", "n": "33", "i": 36758, "v": "दैवं कृतास्त्रतां योगममर्षमपि चाहवे । कृतज्ञतां दयां चैव भ्रातुस्त्वमनुचिन्तय ।।"},
{"c": "7.86", "n": "34", "i": 36759, "v": "मयि चाप्यपयाते वै गच्छमानेऽर्जुनं प्रति । द्रोणे चित्रास्त्रतां संख्ये राजंस्त्वमनुचिन्तय ।।"},
{"c": "7.86", "n": "35", "i": 36760, "v": "आचार्यो हि भृशं राजन्निग्रहे तव गृध्यति । प्रतिज्ञामात्मनो रक्षन्सत्यां कर्तुं च भारत ।।"},
{"c": "7.86", "n": "36", "i": 36761, "v": "कुरुष्वाद्यात्मनो गुप्तिं कस्ते गोप्ता गते मयि । यस्याहं प्रत्ययात्पार्थ गच्छेयं फल्गुनं प्रति ।।"},
{"c": "7.86", "n": "37", "i": 36762, "v": "न ह्यहं त्वा महाराज अनिक्षिप्य महाहवे । क्वचिद्यास्यामि कौरव्य सत्यमेतद्ब्रवीमि ते ।।"},
{"c": "7.86", "n": "38", "i": 36763, "v": "एतद्विचार्य बहुशो बुद्ध्या बुद्धिमतां वर । दृष्ट्वा श्रेयः परं बुद्ध्या ततो राजन्प्रशाधि माम् ।।"},
{"c": "7.86", "t": "युधिष्ठिर उवाच ।"},
{"c": "7.86", "n": "39", "i": 36764, "v": "एवमेतन्महाबाहो यथा वदसि माधव । न तु मे शुध्यते भावः श्वेताश्वं प्रति मारिष ।।"},
{"c": "7.86", "n": "40", "i": 36765, "v": "करिष्ये परमं यत्नमात्मनो रक्षणं प्रति । गच्छ त्वं समनुज्ञातो यत्र यातो धनंजयः ।।"},
{"c": "7.86", "n": "41", "i": 36766, "v": "आत्मसंरक्षणं संख्ये गमनं चार्जुनं प्रति । विचार्यैतद्द्वयं बुद्ध्या गमनं तत्र रोचये ।।"},
{"c": "7.86", "n": "42", "i": 36767, "v": "स त्वमातिष्ठ यानाय यत्र यातो धनंजयः । ममापि रक्षणं भीमः करिष्यति महाबलः ।।"},
{"c": "7.86", "n": "43", "i": 36768, "v": "पार्षतश्च ससोदर्यः पार्थिवाश्च महाबलाः । द्रौपदेयाश्च मां तात रक्षिष्यन्ति न संशयः ।।"},
{"c": "7.86", "n": "44", "i": 36769, "v": "केकया भ्रातरः पञ्च राक्षसश्च घटोत्कचः । विराटो द्रुपदश्चैव शिखण्डी च महारथः ।।"},
{"c": "7.86", "n": "45", "i": 36770, "v": "धृष्टकेतुश्च बलवान्कुन्तिभोजश्च मारिष । नकुलः सहदेवश्च पाञ्चालाः सृञ्जयास्तथा । एते समाहितास्तात रक्षिष्यन्ति न संशयः ।।"},
{"c": "7.86", "n": "46", "i": 36771, "v": "न द्रोणः सह सैन्येन कृतवर्मा च संयुगे । समासादयितुं शक्तो न च मां धर्षयिष्यति ।।"},
{"c": "7.86", "n": "47", "i": 36772, "v": "धृष्टद्युम्नश्च समरे द्रोणं क्रुद्धं परंतपः । वारयिष्यति विक्रम्य वेलेव मकरालयम् ।।"},
{"c": "7.86", "n": "48", "i": 36773, "v": "यत्र स्थास्यति संग्रामे पार्षतः परवीरहा । न द्रोणसैन्यं बलवत्क्रामेत्तत्र कथंचन ।।"},
{"c": "7.86", "n": "49", "i": 36774, "v": "एष द्रोणविनाशाय समुत्पन्नो हुताशनात् । कवची स शरी खड्गी धन्वी च वरभूषणः ।।"},
{"c": "7.86", "n": "50", "i": 36775, "v": "विश्रब्धो गच्छ शैनेय मा कार्षीर्मयि संभ्रमम् । धृष्टद्युम्नो रणे क्रुद्धो द्रोणमावारयिष्यति ।।"},
{"c": "7.87", "t": "संजय उवाच ।"},
{"c": "7.87", "n": "1", "i": 36776, "v": "धर्मराजस्य तद्वाक्यं निशम्य शिनिपुंगवः । पार्थाच्च भयमाशङ्कन्परित्यागान्महीपतेः ।।"},
{"c": "7.87", "n": "2", "i": 36777, "v": "अपवादं ह्यात्मनश्च लोकाद्रक्षन्विशेषतः । न मां भीत इति ब्रूयुरायान्तं फल्गुनं प्रति ।।"},
{"c": "7.87", "n": "3", "i": 36778, "v": "निश्चित्य बहुधैवं स सात्यकिर्युद्धदुर्मदः । धर्मराजमिदं वाक्यमब्रवीत्पुरुषर्षभ ।।"},
{"c": "7.87", "n": "4", "i": 36779, "v": "कृतां चेन्मन्यसे रक्षां स्वस्ति तेऽस्तु विशां पते । अनुयास्यामि बीभत्सुं करिष्ये वचनं तव ।।"},
{"c": "7.87", "n": "5", "i": 36780, "v": "न हि मे पाण्डवात्कश्चित्त्रिषु लोकेषु विद्यते । यो वै प्रियतरो राजन्सत्यमेतद्ब्रवीमि ते ।।"},
{"c": "7.87", "n": "6", "i": 36781, "v": "तस्याहं पदवीं यास्ये संदेशात्तव मानद । त्वत्कृते न च मे किंचिदकर्तव्यं कथंचन ।।"},
{"c": "7.87", "n": "7", "i": 36782, "v": "यथा हि मे गुरोर्वाक्यं विशिष्टं द्विपदां वर । तथा तवापि वचनं विशिष्टतरमेव मे ।।"},
{"c": "7.87", "n": "8", "i": 36783, "v": "प्रिये हि तव वर्तेते भ्रातरौ कृष्णपाण्डवौ । तयोः प्रिये स्थितं चैव विद्धि मां राजपुंगव ।।"},
{"c": "7.87", "n": "9", "i": 36784, "v": "तवाज्ञां शिरसा गृह्य पाण्डवार्थमहं प्रभो । भित्त्वेदं दुर्भिदं सैन्यं प्रयास्ये नरसत्तम ।।"},
{"c": "7.87", "n": "10", "i": 36785, "v": "द्रोणानीकं विशाम्येष क्रुद्धो झष इवार्णवम् । तत्र यास्यामि यत्रासौ राजन्राजा जयद्रथः ।।"},
{"c": "7.87", "n": "11", "i": 36786, "v": "यत्र सेनां समाश्रित्य भीतस्तिष्ठति पाण्डवात् । गुप्तो रथवरश्रेष्ठैर्द्रौणिकर्णकृपादिभिः ।।"},
{"c": "7.87", "n": "12", "i": 36787, "v": "इतस्त्रियोजनं मन्ये तमध्वानं विशां पते । यत्र तिष्ठति पार्थोऽसौ जयद्रथवधोद्यतः ।।"},
{"c": "7.87", "n": "13", "i": 36788, "v": "त्रियोजनगतस्यापि तस्य यास्याम्यहं पदम् । आसैन्धववधाद्राजन्सुदृढेनान्तरात्मना ।।"},
{"c": "7.87", "n": "14", "i": 36789, "v": "अनादिष्टस्तु गुरुणा को नु युध्येत मानवः । आदिष्टस्तु त्वया राजन्को न युध्येत मादृशः । अभिजानामि तं देशं यत्र यास्याम्यहं प्रभो ।।"},
{"c": "7.87", "n": "15", "i": 36790, "v": "हुडशक्तिगदाप्रासखड्गचर्मर्ष्टितोमरम् । इष्वस्त्रवरसंबाधं क्षोभयिष्ये बलार्णवम् ।।"},
{"c": "7.87", "n": "16", "i": 36791, "v": "यदेतत्कुञ्जरानीकं साहस्रमनुपश्यसि । कुलमञ्जनकं नाम यत्रैते वीर्यशालिनः ।।"},
{"c": "7.87", "n": "17", "i": 36792, "v": "आस्थिता बहुभिर्म्लेच्छैर्युद्धशौण्डैः प्रहारिभिः । नागा मेघनिभा राजन्क्षरन्त इव तोयदाः ।।"},
{"c": "7.87", "n": "18", "i": 36793, "v": "नैते जातु निवर्तेरन्प्रेषिता हस्तिसादिभिः । अन्यत्र हि वधादेषां नास्ति राजन्पराजयः ।।"},
{"c": "7.87", "n": "19", "i": 36794, "v": "अथ यान्रथिनो राजन्समन्तादनुपश्यसि । एते रुक्मरथा नाम राजपुत्रा महारथाः ।।"},
{"c": "7.87", "n": "20", "i": 36795, "v": "रथेष्वस्त्रेषु निपुणा नागेषु च विशां पते । धनुर्वेदे गताः पारं मुष्टियुद्धे च कोविदाः ।।"},
{"c": "7.87", "n": "21", "i": 36796, "v": "गदायुद्धविशेषज्ञा नियुद्धकुशलास्तथा । खड्गप्रहरणे युक्ताः संपाते चासिचर्मणोः ।।"},
{"c": "7.87", "n": "22", "i": 36797, "v": "शूराश्च कृतविद्याश्च स्पर्धन्ते च परस्परम् । नित्यं च समरे राजन्विजिगीषन्ति मानवान् ।।"},
{"c": "7.87", "n": "23", "i": 36798, "v": "कर्णेन विजिता राजन्दुःशासनमनुव्रताः । एतांस्तु वासुदेवोऽपि रथोदारान्प्रशंसति ।।"},
{"c": "7.87", "n": "24", "i": 36799, "v": "सततं प्रियकामाश्च कर्णस्यैते वशे स्थिताः । तस्यैव वचनाद्राजन्निवृत्ताः श्वेतवाहनात् ।।"},
{"c": "7.87", "n": "25", "i": 36800, "v": "ते न क्षता न च श्रान्ता दृढावरणकार्मुकाः । मदर्थं विष्ठिता नूनं धार्तराष्ट्रस्य शासनात् ।।"},
{"c": "7.87", "n": "26", "i": 36801, "v": "एतान्प्रमथ्य संग्रामे प्रियार्थं तव कौरव । प्रयास्यामि ततः पश्चात्पदवीं सव्यसाचिनः ।।"},
{"c": "7.87", "n": "27", "i": 36802, "v": "यांस्त्वेतानपरान्राजन्नागान्सप्तशतानि च । प्रेक्षसे वर्मसंछन्नान्किरातैः समधिष्ठितान् ।।"},
{"c": "7.87", "n": "28", "i": 36803, "v": "किरातराजो यान्प्रादाद्गृहीतः सव्यसाचिना । स्वलंकृतांस्तथा प्रेष्यानिच्छञ्जीवितमात्मनः ।।"},
{"c": "7.87", "n": "29", "i": 36804, "v": "आसन्नेते पुरा राजंस्तव कर्मकरा दृढम् । त्वामेवाद्य युयुत्सन्ते पश्य कालस्य पर्ययम् ।।"},
{"c": "7.87", "n": "30", "i": 36805, "v": "तेषामेते महामात्राः किराता युद्धदुर्मदाः । हस्तिशिक्षाविदश्चैव सर्वे चैवाग्नियोनयः ।।"},
{"c": "7.87", "n": "31", "i": 36806, "v": "एते विनिर्जिताः सर्वे संग्रामे सव्यसाचिना । मदर्थमद्य संयत्ता दुर्योधनवशानुगाः ।।"},
{"c": "7.87", "n": "32", "i": 36807, "v": "एतान्भित्त्वा शरै राजन्किरातान्युद्धदुर्मदान् । सैन्धवस्य वधे युक्तमनुयास्यामि पाण्डवम् ।।"},
{"c": "7.87", "n": "33", "i": 36808, "v": "ये त्वेते सुमहानागा अञ्जनस्य कुलोद्भवाः । कर्कशाश्च विनीताश्च प्रभिन्नकरटामुखाः ।।"},
{"c": "7.87", "n": "34", "i": 36809, "v": "जाम्बूनदमयैः सर्वैर्वर्मभिः सुविभूषिताः । लब्धलक्ष्या रणे राजन्नैरावणसमा युधि ।।"},
{"c": "7.87", "n": "35", "i": 36810, "v": "उत्तरात्पर्वतादेते तीक्ष्णैर्दस्युभिरास्थिताः । कर्कशैः प्रवरैर्योधैः कार्ष्णायसतनुच्छदैः ।।"},
{"c": "7.87", "n": "36", "i": 36811, "v": "सन्ति गोयोनयश्चात्र सन्ति वानरयोनयः । अनेकयोनयश्चान्ये तथा मानुषयोनयः ।।"},
{"c": "7.87", "n": "37", "i": 36812, "v": "अनीकमसतामेतद्धूमवर्णमुदीर्यते । म्लेच्छानां पापकर्तॄणां हिमवद्दुर्गवासिनाम् ।।"},
{"c": "7.87", "n": "38", "i": 36813, "v": "एतद्दुर्योधनो लब्ध्वा समग्रं नागमण्डलम् । कृपं च सौमदत्तिं च द्रोणं च रथिनां वरम् ।।"},
{"c": "7.87", "n": "39", "i": 36814, "v": "सिन्धुराजं तथा कर्णमवमन्यत पाण्डवान् । कृतार्थमथ चात्मानं मन्यते कालचोदितः ।।"},
{"c": "7.87", "n": "40", "i": 36815, "v": "ते च सर्वेऽनुसंप्राप्ता मम नाराचगोचरम् । न विमोक्ष्यन्ति कौन्तेय यद्यपि स्युर्मनोजवाः ।।"},
{"c": "7.87", "n": "41", "i": 36816, "v": "तेन संभाविता नित्यं परवीर्योपजीविना । विनाशमुपयास्यन्ति मच्छरौघनिपीडिताः ।।"},
{"c": "7.87", "n": "42", "i": 36817, "v": "ये त्वेते रथिनो राजन्दृश्यन्ते काञ्चनध्वजाः । एते दुर्वारणा नाम काम्बोजा यदि ते श्रुताः ।।"},
{"c": "7.87", "n": "43", "i": 36818, "v": "शूराश्च कृतविद्याश्च धनुर्वेदे च निष्ठिताः । संहताश्च भृशं ह्येते अन्योन्यस्य हितैषिणः ।।"},
{"c": "7.87", "n": "44", "i": 36819, "v": "अक्षौहिण्यश्च संरब्धा धार्तराष्ट्रस्य भारत । यत्ता मदर्थं तिष्ठन्ति कुरुवीराभिरक्षिताः ।।"},
{"c": "7.87", "n": "45", "i": 36820, "v": "अप्रमत्ता महाराज मामेव प्रत्युपस्थिताः । तांस्त्वहं प्रमथिष्यामि तृणानीव हुताशनः ।।"},
{"c": "7.87", "n": "46", "i": 36821, "v": "तस्मात्सर्वानुपासङ्गान्सर्वोपकरणानि च । रथे कुर्वन्तु मे राजन्यथावद्रथकल्पकाः ।।"},
{"c": "7.87", "n": "47", "i": 36822, "v": "अस्मिंस्तु खलु संग्रामे ग्राह्यं विविधमायुधम् । यथोपदिष्टमाचार्यैः कार्यः पञ्चगुणो रथः ।।"},
{"c": "7.87", "n": "48", "i": 36823, "v": "काम्बोजैर्हि समेष्यामि क्रुद्धैराशीविषोपमैः । नानाशस्त्रसमावापैर्विविधायुधयोधिभिः ।।"},
{"c": "7.87", "n": "49", "i": 36824, "v": "किरातैश्च समेष्यामि विषकल्पैः प्रहारिभिः । लालितैः सततं राज्ञा दुर्योधनहितैषिभिः ।।"},
{"c": "7.87", "n": "50", "i": 36825, "v": "शकैश्चापि समेष्यामि शक्रतुल्यपराक्रमैः । अग्निकल्पैर्दुराधर्षैः प्रदीप्तैरिव पावकैः ।।"},
{"c": "7.87", "n": "51", "i": 36826, "v": "तथान्यैर्विविधैर्योधैः कालकल्पैर्दुरासदैः । समेष्यामि रणे राजन्बहुभिर्युद्धदुर्मदैः ।।"},
{"c": "7.87", "n": "52", "i": 36827, "v": "तस्माद्वै वाजिनो मुख्या विश्रान्ताः शुभलक्षणाः । उपावृत्ताश्च पीताश्च पुनर्युज्यन्तु मे रथे ।।"},
{"c": "7.87", "n": "53", "i": 36828, "v": "तस्य सर्वानुपासङ्गान्सर्वोपकरणानि च । रथे प्रास्थापयद्राजा शस्त्राणि विविधानि च ।।"},
{"c": "7.87", "n": "54", "i": 36829, "v": "ततस्तान्सर्वतो मुक्त्वा सदश्वांश्चतुरो जनाः । रसवत्पाययामासुः पानं मदसमीरिणम् ।।"},
{"c": "7.87", "n": "55", "i": 36830, "v": "पीतोपवृत्तान्स्नातांश्च जग्धान्नान्समलंकृतान् । विनीतशल्यांस्तुरगांश्चतुरो हेममालिनः ।।"},
{"c": "7.87", "n": "56", "i": 36831, "v": "तान्यत्तान्रुक्मवर्णाभान्विनीताञ्शीघ्रगामिनः । संहृष्टमनसोऽव्यग्रान्विधिवत्कल्पिते रथे ।।"},
{"c": "7.87", "n": "57", "i": 36832, "v": "महाध्वजेन सिंहेन हेमकेसरमालिना । संवृते केतनैर्हेमैर्मणिविद्रुमचित्रितैः । पाण्डुराभ्रप्रकाशाभिः पताकाभिरलंकृते ।।"},
{"c": "7.87", "n": "58", "i": 36833, "v": "हेमदण्डोच्छ्रितच्छत्रे बहुशस्त्रपरिच्छदे । योजयामास विधिवद्धेमभाण्डविभूषितान् ।।"},
{"c": "7.87", "n": "59", "i": 36834, "v": "दारुकस्यानुजो भ्राता सूतस्तस्य प्रियः सखा । न्यवेदयद्रथं युक्तं वासवस्येव मातलिः ।।"},
{"c": "7.87", "n": "60", "i": 36835, "v": "ततः स्नातः शुचिर्भूत्वा कृतकौतुकमङ्गलः । स्नातकानां सहस्रस्य स्वर्णनिष्कानदापयत् । आशीर्वादैः परिष्वक्तः सात्यकिः श्रीमतां वरः ।।"},
{"c": "7.87", "n": "61", "i": 36836, "v": "ततः स मधुपर्कार्हः पीत्वा कैलावतं मधु । लोहिताक्षो बभौ तत्र मदविह्वललोचनः ।।"},
{"c": "7.87", "n": "62", "i": 36837, "v": "आलभ्य वीरकांस्यं च हर्षेण महतान्वितः । द्विगुणीकृततेजा हि प्रज्वलन्निव पावकः । उत्सङ्गे धनुरादाय सशरं रथिनां वरः ।।"},
{"c": "7.87", "n": "63", "i": 36838, "v": "कृतस्वस्त्ययनो विप्रैः कवची समलंकृतः । लाजैर्गन्धैस्तथा माल्यैः कन्याभिश्चाभिनन्दितः ।।"},
{"c": "7.87", "n": "64", "i": 36839, "v": "युधिष्ठिरस्य चरणावभिवाद्य कृताञ्जलिः । तेन मूर्धन्युपाघ्रात आरुरोह महारथम् ।।"},
{"c": "7.87", "n": "65", "i": 36840, "v": "ततस्ते वाजिनो हृष्टाः सुपुष्टा वातरंहसः । अजय्या जैत्रमूहुस्तं विकुर्वन्तः स्म सैन्धवाः ।।"},
{"c": "7.87", "n": "66", "i": 36841, "v": "अथ हर्षपरीताङ्गः सात्यकिर्भीममब्रवीत् । त्वं भीम रक्ष राजानमेतत्कार्यतमं हि ते ।।"},
{"c": "7.87", "n": "67", "i": 36842, "v": "अहं भित्त्वा प्रवेक्ष्यामि कालपक्वमिदं बलम् । आयत्यां च तदात्वे च श्रेयो राज्ञोऽभिरक्षणम् ।।"},
{"c": "7.87", "n": "68", "i": 36843, "v": "जानीषे मम वीर्यं त्वं तव चाहमरिंदम । तस्माद्भीम निवर्तस्व मम चेदिच्छसि प्रियम् ।।"},
{"c": "7.87", "n": "69", "i": 36844, "v": "तथोक्तः सात्यकिं प्राह व्रज त्वं कार्यसिद्धये । अहं राज्ञः करिष्यामि रक्षां पुरुषसत्तम ।।"},
{"c": "7.87", "n": "70", "i": 36845, "v": "एवमुक्तः प्रत्युवाच भीमसेनं स माधवः । गच्छ गच्छ द्रुतं पार्थ ध्रुवोऽद्य विजयो मम ।।"},
{"c": "7.87", "n": "71", "i": 36846, "v": "यन्मे स्निग्धोऽनुरक्तश्च त्वमद्य वशगः स्थितः । निमित्तानि च धन्यानि यथा भीम वदन्ति मे ।।"},
{"c": "7.87", "n": "72", "i": 36847, "v": "निहते सैन्धवे पापे पाण्डवेन महात्मना । परिष्वजिष्ये राजानं धर्मात्मानं न संशयः ।।"},
{"c": "7.87", "n": "73", "i": 36848, "v": "एतावदुक्त्वा भीमं तु विसृज्य च महामनाः । संप्रैक्षत्तावकं सैन्यं व्याघ्रो मृगगणानिव ।।"},
{"c": "7.87", "n": "74", "i": 36849, "v": "तं दृष्ट्वा प्रविविक्षन्तं सैन्यं तव जनाधिप । भूय एवाभवन्मूढं सुभृशं चाप्यकम्पत ।।"},
{"c": "7.87", "n": "75", "i": 36850, "v": "ततः प्रयातः सहसा सैन्यं तव स सात्यकिः । दिदृक्षुरर्जुनं राजन्धर्मराजस्य शासनात् ।।"},
{"c": "7.88", "t": "संजय उवाच ।"},
{"c": "7.88", "n": "1", "i": 36851, "v": "प्रयाते तव सैन्यं तु युयुधाने युयुत्सया । धर्मराजो महाराज स्वेनानीकेन संवृतः । प्रायाद्द्रोणरथप्रेप्सुर्युयुधानस्य पृष्ठतः ।।"},
{"c": "7.88", "n": "2", "i": 36852, "v": "ततः पाञ्चालराजस्य पुत्रः समरदुर्मदः । प्राक्रोशत्पाण्डवानीके वसुदानश्च पार्थिवः ।।"},
{"c": "7.88", "n": "3", "i": 36853, "v": "आगच्छत प्रहरत द्रुतं विपरिधावत । यथा सुखेन गच्छेत सात्यकिर्युद्धदुर्मदः ।।"},
{"c": "7.88", "n": "4", "i": 36854, "v": "महारथा हि बहवो यतिष्यन्त्यस्य निर्जये । इति ब्रुवन्तो वेगेन समापेतुर्बलं तव ।।"},
{"c": "7.88", "n": "5", "i": 36855, "v": "वयं प्रतिजिगीषन्तस्तत्र तान्समभिद्रुताः । ततः शब्दो महानासीद्युयुधानरथं प्रति ।।"},
{"c": "7.88", "n": "6", "i": 36856, "v": "प्रकम्प्यमाना महती तव पुत्रस्य वाहिनी । सात्वतेन महाराज शतधाभिव्यदीर्यत ।।"},
{"c": "7.88", "n": "7", "i": 36857, "v": "तस्यां विदीर्यमाणायां शिनेः पौत्रो महारथः । सप्त वीरान्महेष्वासानग्रानीके व्यपोथयत् ।।"},
{"c": "7.88", "n": "8", "i": 36858, "v": "ते भीता मृद्यमानाश्च प्रमृष्टा दीर्घबाहुना । आयोधनं जहुर्वीरा दृष्ट्वा तमतिमानुषम् ।।"},
{"c": "7.88", "n": "9", "i": 36859, "v": "रथैर्विमथिताक्षैश्च भग्ननीडैश्च मारिष । चक्रैर्विमथितैश्छिन्नैर्ध्वजैश्च विनिपातितैः ।।"},
{"c": "7.88", "n": "10", "i": 36860, "v": "अनुकर्षैः पताकाभिः शिरस्त्राणैः सकाञ्चनैः । बाहुभिश्चन्दनादिग्धैः साङ्गदैश्च विशां पते ।।"},
{"c": "7.88", "n": "11", "i": 36861, "v": "हस्तिहस्तोपमैश्चापि भुजगाभोगसंनिभैः । ऊरुभिः पृथिवी छन्ना मनुजानां नरोत्तम ।।"},
{"c": "7.88", "n": "12", "i": 36862, "v": "शशाङ्कसंनिकाशैश्च वदनैश्चारुकुण्डलैः । पतितैर्वृषभाक्षाणां बभौ भारत मेदिनी ।।"},
{"c": "7.88", "n": "13", "i": 36863, "v": "गजैश्च बहुधा छिन्नैः शयानैः पर्वतोपमैः । रराजातिभृशं भूमिर्विकीर्णैरिव पर्वतैः ।।"},
{"c": "7.88", "n": "14", "i": 36864, "v": "तपनीयमयैर्योक्त्रैर्मुक्ताजालविभूषितैः । उरश्छदैर्विचित्रैश्च व्यशोभन्त तुरंगमाः । गतसत्त्वा महीं प्राप्य प्रमृष्टा दीर्घबाहुना ।।"},
{"c": "7.88", "n": "15", "i": 36865, "v": "नानाविधानि सैन्यानि तव हत्वा तु सात्वतः । प्रविष्टस्तावकं सैन्यं द्रावयित्वा चमूं भृशम् ।।"},
{"c": "7.88", "n": "16", "i": 36866, "v": "ततस्तेनैव मार्गेण येन यातो धनंजयः । इयेष सात्यकिर्गन्तुं ततो द्रोणेन वारितः ।।"},
{"c": "7.88", "n": "17", "i": 36867, "v": "भरद्वाजं समासाद्य युयुधानस्तु मारिष । नाभ्यवर्तत संक्रुद्धो वेलामिव जलाशयः ।।"},
{"c": "7.88", "n": "18", "i": 36868, "v": "निवार्य तु रणे द्रोणो युयुधानं महारथम् । विव्याध निशितैर्बाणैः पञ्चभिर्मर्मभेदिभिः ।।"},
{"c": "7.88", "n": "19", "i": 36869, "v": "सात्यकिस्तु रणे द्रोणं राजन्विव्याध सप्तभिः । हेमपुङ्खैः शिलाधौतैः कङ्कबर्हिणवाजितैः ।।"},
{"c": "7.88", "n": "20", "i": 36870, "v": "तं षड्भिः सायकैर्द्रोणः साश्वयन्तारमार्दयत् । स तं न ममृषे द्रोणं युयुधानो महारथः ।।"},
{"c": "7.88", "n": "21", "i": 36871, "v": "सिंहनादं ततः कृत्वा द्रोणं विव्याध सात्यकिः । दशभिः सायकैश्चान्यैः षड्भिरष्टाभिरेव च ।।"},
{"c": "7.88", "n": "22", "i": 36872, "v": "युयुधानः पुनर्द्रोणं विव्याध दशभिः शरैः । एकेन सारथिं चास्य चतुर्भिश्चतुरो हयान् । ध्वजमेकेन बाणेन विव्याध युधि मारिष ।।"},
{"c": "7.88", "n": "23", "i": 36873, "v": "तं द्रोणः साश्वयन्तारं सरथध्वजमाशुगैः । त्वरन्प्राच्छादयद्बाणैः शलभानामिव व्रजैः ।।"},
{"c": "7.88", "n": "24", "i": 36874, "v": "तथैव युयुधानोऽपि द्रोणं बहुभिराशुगैः । प्राच्छादयदसंभ्रान्तस्ततो द्रोण उवाच ह ।।"},
{"c": "7.88", "n": "25", "i": 36875, "v": "तवाचार्यो रणं हित्वा गतः कापुरुषो यथा । युध्यमानं हि मां हित्वा प्रदक्षिणमवर्तत ।।"},
{"c": "7.88", "n": "26", "i": 36876, "v": "त्वं हि मे युध्यतो नाद्य जीवन्मोक्ष्यसि माधव । यदि मां त्वं रणे हित्वा न यास्याचार्यवद्द्रुतम् ।।"},
{"c": "7.88", "t": "सात्यकिरुवाच ।"},
{"c": "7.88", "n": "27", "i": 36877, "v": "धनंजयस्य पदवीं धर्मराजस्य शासनात् । गच्छामि स्वस्ति ते ब्रह्मन्न मे कालात्ययो भवेत् ।।"},
{"c": "7.88", "t": "संजय उवाच ।"},
{"c": "7.88", "n": "28", "i": 36878, "v": "एतावदुक्त्वा शैनेय आचार्यं परिवर्जयन् । प्रयातः सहसा राजन्सारथिं चेदमब्रवीत् ।।"},
{"c": "7.88", "n": "29", "i": 36879, "v": "द्रोणः करिष्यते यत्नं सर्वथा मम वारणे । यत्तो याहि रणे सूत शृणु चेदं वचः परम् ।।"},
{"c": "7.88", "n": "30", "i": 36880, "v": "एतदालोक्यते सैन्यमावन्त्यानां महाप्रभम् । अस्यानन्तरतस्त्वेतद्दाक्षिणात्यं महाबलम् ।।"},
{"c": "7.88", "n": "31", "i": 36881, "v": "तदनन्तरमेतच्च बाह्लिकानां बलं महत् । बाह्लिकाभ्याशतो युक्तं कर्णस्यापि महद्बलम् ।।"},
{"c": "7.88", "n": "32", "i": 36882, "v": "अन्योन्येन हि सैन्यानि भिन्नान्येतानि सारथे । अन्योन्यं समुपाश्रित्य न त्यक्ष्यन्ति रणाजिरम् ।।"},
{"c": "7.88", "n": "33", "i": 36883, "v": "एतदन्तरमासाद्य चोदयाश्वान्प्रहृष्टवत् । मध्यमं जवमास्थाय वह मामत्र सारथे ।।"},
{"c": "7.88", "n": "34", "i": 36884, "v": "बाह्लिका यत्र दृश्यन्ते नानाप्रहरणोद्यताः । दाक्षिणात्याश्च बहवः सूतपुत्रपुरोगमाः ।।"},
{"c": "7.88", "n": "35", "i": 36885, "v": "हस्त्यश्वरथसंबाधं यच्चानीकं विलोक्यते । नानादेशसमुत्थैश्च पदातिभिरधिष्ठितम् ।।"},
{"c": "7.88", "n": "36", "i": 36886, "v": "एतावदुक्त्वा यन्तारं ब्रह्माणं परिवर्जयन् । स व्यतीयाय यत्रोग्रं कर्णस्य सुमहद्बलम् ।।"},
{"c": "7.88", "n": "37", "i": 36887, "v": "तं द्रोणोऽनुययौ क्रुद्धो विकिरन्विशिखान्बहून् । युयुधानं महाबाहुं गच्छन्तमनिवर्तिनम् ।।"},
{"c": "7.88", "n": "38", "i": 36888, "v": "कर्णस्य सैन्यं सुमहदभिहत्य शितैः शरैः । प्राविशद्भारतीं सेनामपर्यन्तां स सात्यकिः ।।"},
{"c": "7.88", "n": "39", "i": 36889, "v": "प्रविष्टे युयुधाने तु सैनिकेषु द्रुतेषु च । अमर्षी कृतवर्मा तु सात्यकिं पर्यवारयत् ।।"},
{"c": "7.88", "n": "40", "i": 36890, "v": "तमापतन्तं विशिखैः षड्भिराहत्य सात्यकिः । चतुर्भिश्चतुरोऽस्याश्वानाजघानाशु वीर्यवान् ।।"},
{"c": "7.88", "n": "41", "i": 36891, "v": "ततः पुनः षोडशभिर्नतपर्वभिराशुगैः । सात्यकिः कृतवर्माणं प्रत्यविध्यत्स्तनान्तरे ।।"},
{"c": "7.88", "n": "42", "i": 36892, "v": "स तुद्यमानो विशिखैर्बहुभिस्तिग्मतेजनैः । सात्वतेन महाराज कृतवर्मा न चक्षमे ।।"},
{"c": "7.88", "n": "43", "i": 36893, "v": "स वत्सदन्तं संधाय जिह्मगानलसंनिभम् । आकृष्य राजन्नाकर्णाद्विव्याधोरसि सात्यकिम् ।।"},
{"c": "7.88", "n": "44", "i": 36894, "v": "स तस्य देहावरणं भित्त्वा देहं च सायकः । सपत्रपुङ्खः पृथिवीं विवेश रुधिरोक्षितः ।।"},
{"c": "7.88", "n": "45", "i": 36895, "v": "अथास्य बहुभिर्बाणैरच्छिनत्परमास्त्रवित् । समार्गणगुणं राजन्कृतवर्मा शरासनम् ।।"},
{"c": "7.88", "n": "46", "i": 36896, "v": "विव्याध च रणे राजन्सात्यकिं सत्यविक्रमम् । दशभिर्विशिखैस्तीक्ष्णैरभिक्रुद्धः स्तनान्तरे ।।"},
{"c": "7.88", "n": "47", "i": 36897, "v": "ततः प्रशीर्णे धनुषि शक्त्या शक्तिमतां वरः । अभ्यहन्दक्षिणं बाहुं सात्यकिः कृतवर्मणः ।।"},
{"c": "7.88", "n": "48", "i": 36898, "v": "ततोऽन्यत्सुदृढं वीरो धनुरादाय सात्यकिः । व्यसृजद्विशिखांस्तूर्णं शतशोऽथ सहस्रशः ।।"},
{"c": "7.88", "n": "49", "i": 36899, "v": "सरथं कृतवर्माणं समन्तात्पर्यवाकिरत् । छादयित्वा रणेऽत्यर्थं हार्दिक्यं तु स सात्यकिः ।।"},
{"c": "7.88", "n": "50", "i": 36900, "v": "अथास्य भल्लेन शिरः सारथेः समकृन्तत । स पपात हतः सूतो हार्दिक्यस्य महारथात् । ततस्ते यन्तरि हते प्राद्रवंस्तुरगा भृशम् ।।"},
{"c": "7.88", "n": "51", "i": 36901, "v": "अथ भोजस्त्वसंभ्रान्तो निगृह्य तुरगान्स्वयम् । तस्थौ शरधनुष्पाणिस्तत्सैन्यान्यभ्यपूजयन् ।।"},
{"c": "7.88", "n": "52", "i": 36902, "v": "स मुहूर्तमिवाश्वस्य सदश्वान्समचोदयत् । व्यपेतभीरमित्राणामावहत्सुमहद्भयम् । सात्यकिश्चाभ्यगात्तस्मात्स तु भीममुपाद्रवत् ।।"},
{"c": "7.88", "n": "53", "i": 36903, "v": "युयुधानोऽपि राजेन्द्र द्रोणानीकाद्विनिःसृतः । प्रययौ त्वरितस्तूर्णं काम्बोजानां महाचमूम् ।।"},
{"c": "7.88", "n": "54", "i": 36904, "v": "स तत्र बहुभिः शूरैः संनिरुद्धो महारथैः । न चचाल तदा राजन्सात्यकिः सत्यविक्रमः ।।"},
{"c": "7.88", "n": "55", "i": 36905, "v": "संधाय च चमूं द्रोणो भोजे भारं निवेश्य च । अन्वधावद्रणे यत्तो युयुधानं युयुत्सया ।।"},
{"c": "7.88", "n": "56", "i": 36906, "v": "तथा तमनुधावन्तं युयुधानस्य पृष्ठतः । न्यवारयन्त संक्रुद्धाः पाण्डुसैन्ये बृहत्तमाः ।।"},
{"c": "7.88", "n": "57", "i": 36907, "v": "समासाद्य तु हार्दिक्यं रथानां प्रवरं रथम् । पाञ्चाला विगतोत्साहा भीमसेनपुरोगमाः । विक्रम्य वारिता राजन्वीरेण कृतवर्मणा ।।"},
{"c": "7.88", "n": "58", "i": 36908, "v": "यतमानांस्तु तान्सर्वानीषद्विगतचेतसः । अभितस्ताञ्शरौघेण क्लान्तवाहानवारयत् ।।"},
{"c": "7.88", "n": "59", "i": 36909, "v": "निगृहीतास्तु भोजेन भोजानीकेप्सवो रणे । अतिष्ठन्नार्यवद्वीराः प्रार्थयन्तो महद्यशः ।।"},
{"c": "7.89", "t": "धृतराष्ट्र उवाच ।"},
{"c": "7.89", "n": "1", "i": 36910, "v": "एवं बहुविधं सैन्यमेवं प्रविचितं वरम् । व्यूढमेवं यथान्यायमेवं बहु च संजय ।।"},
{"c": "7.89", "n": "2", "i": 36911, "v": "नित्यं पूजितमस्माभिरभिकामं च नः सदा । प्रौढमत्यद्भुताकारं पुरस्ताद्दृढविक्रमम् ।।"},
{"c": "7.89", "n": "3", "i": 36912, "v": "नातिवृद्धमबालं च न कृशं नातिपीवरम् । लघुवृत्तायतप्राणं सारगात्रमनामयम् ।।"},
{"c": "7.89", "n": "4", "i": 36913, "v": "आत्तसंनाहसंपन्नं बहुशस्त्रपरिच्छदम् । शस्त्रग्रहणविद्यासु बह्वीषु परिनिष्ठितम् ।।"},
{"c": "7.89", "n": "5", "i": 36914, "v": "आरोहे पर्यवस्कन्दे सरणे सान्तरप्लुते । सम्यक्प्रहरणे याने व्यपयाने च कोविदम् ।।"},
{"c": "7.89", "n": "6", "i": 36915, "v": "नागेष्वश्वेषु बहुशो रथेषु च परीक्षितम् । परीक्ष्य च यथान्यायं वेतनेनोपपादितम् ।।"},
{"c": "7.89", "n": "7", "i": 36916, "v": "न गोष्ठ्या नोपचारेण न संबन्धनिमित्ततः । नानाहूतो न ह्यभृतो मम सैन्ये बभूव ह ।।"},
{"c": "7.89", "n": "8", "i": 36917, "v": "कुलीनार्यजनोपेतं तुष्टपुष्टमनुद्धतम् । कृतमानोपकारं च यशस्वि च मनस्वि च ।।"},
{"c": "7.89", "n": "9", "i": 36918, "v": "सचिवैश्चापरैर्मुख्यैर्बहुभिर्मुख्यकर्मभिः । लोकपालोपमैस्तात पालितं नरसत्तमैः ।।"},
{"c": "7.89", "n": "10", "i": 36919, "v": "बहुभिः पार्थिवैर्गुप्तमस्मत्प्रियचिकीर्षुभिः । अस्मानभिसृतैः कामात्सबलैः सपदानुगैः ।।"},
{"c": "7.89", "n": "11", "i": 36920, "v": "महोदधिमिवापूर्णमापगाभिः समन्ततः । अपक्षैः पक्षिसंकाशै रथैरश्वैश्च संवृतम् ।।"},
{"c": "7.89", "n": "12", "i": 36921, "v": "योधाक्षय्यजलं भीमं वाहनोर्मितरङ्गिणम् । क्षेपण्यसिगदाशक्तिशरप्रासझषाकुलम् ।।"},
{"c": "7.89", "n": "13", "i": 36922, "v": "ध्वजभूषणसंबाधं रत्नपट्टेन संचितम् । वाहनैरपि धावद्भिर्वायुवेगविकम्पितम् ।।"},
{"c": "7.89", "n": "14", "i": 36923, "v": "द्रोणगम्भीरपातालं कृतवर्ममहाह्रदम् । जलसंधमहाग्राहं कर्णचन्द्रोदयोद्धतम् ।।"},
{"c": "7.89", "n": "15", "i": 36924, "v": "गते सैन्यार्णवं भित्त्वा तरसा पाण्डवर्षभे । संजयैकरथेनैव युयुधाने च मामकम् ।।"},
{"c": "7.89", "n": "16", "i": 36925, "v": "तत्र शेषं न पश्यामि प्रविष्टे सव्यसाचिनि । सात्वते च रथोदारे मम सैन्यस्य संजय ।।"},
{"c": "7.89", "n": "17", "i": 36926, "v": "तौ तत्र समतिक्रान्तौ दृष्ट्वाभीतौ तरस्विनौ । सिन्धुराजं च संप्रेक्ष्य गाण्डीवस्येषुगोचरे ।।"},
{"c": "7.89", "n": "18", "i": 36927, "v": "किं तदा कुरवः कृत्यं विदधुः कालचोदिताः । दारुणैकायने काले कथं वा प्रतिपेदिरे ।।"},
{"c": "7.89", "n": "19", "i": 36928, "v": "ग्रस्तान्हि कौरवान्मन्ये मृत्युना तात संगतान् । विक्रमो हि रणे तेषां न तथा दृश्यतेऽद्य वै ।।"},
{"c": "7.89", "n": "20", "i": 36929, "v": "अक्षतौ संयुगे तत्र प्रविष्टौ कृष्णपाण्डवौ । न च वारयिता कश्चित्तयोरस्तीह संजय ।।"},
{"c": "7.89", "n": "21", "i": 36930, "v": "भृताश्च बहवो योधाः परीक्ष्यैव महारथाः । वेतनेन यथायोग्यं प्रियवादेन चापरे ।।"},
{"c": "7.89", "n": "22", "i": 36931, "v": "अकारणभृतस्तात मम सैन्ये न विद्यते । कर्मणा ह्यनुरूपेण लभ्यते भक्तवेतनम् ।।"},
{"c": "7.89", "n": "23", "i": 36932, "v": "न च योधोऽभवत्कश्चिन्मम सैन्ये तु संजय । अल्पदानभृतस्तात न कुप्यभृतको नरः ।।"},
{"c": "7.89", "n": "24", "i": 36933, "v": "पूजिता हि यथाशक्त्या दानमानासनैर्मया । तथा पुत्रैश्च मे तात ज्ञातिभिश्च सबान्धवैः ।।"},
{"c": "7.89", "n": "25", "i": 36934, "v": "ते च प्राप्यैव संग्रामे निर्जिताः सव्यसाचिना । शैनेयेन परामृष्टाः किमन्यद्भागधेयतः ।।"},
{"c": "7.89", "n": "26", "i": 36935, "v": "रक्ष्यते यश्च संग्रामे ये च संजय रक्षिणः । एकः साधारणः पन्था रक्ष्यस्य सह रक्षिभिः ।।"},
{"c": "7.89", "n": "27", "i": 36936, "v": "अर्जुनं समरे दृष्ट्वा सैन्धवस्याग्रतः स्थितम् । पुत्रो मम भृशं मूढः किं कार्यं प्रत्यपद्यत ।।"},
{"c": "7.89", "n": "28", "i": 36937, "v": "सात्यकिं च रणे दृष्ट्वा प्रविशन्तमभीतवत् । किं नु दुर्योधनः कृत्यं प्राप्तकालममन्यत ।।"},
{"c": "7.89", "n": "29", "i": 36938, "v": "सर्वशस्त्रातिगौ सेनां प्रविष्टौ रथसत्तमौ । दृष्ट्वा कां वै धृतिं युद्धे प्रत्यपद्यन्त मामकाः ।।"},
{"c": "7.89", "n": "30", "i": 36939, "v": "दृष्ट्वा कृष्णं तु दाशार्हमर्जुनार्थे व्यवस्थितम् । शिनीनामृषभं चैव मन्ये शोचन्ति पुत्रकाः ।।"},
{"c": "7.89", "n": "31", "i": 36940, "v": "दृष्ट्वा सेनां व्यतिक्रान्तां सात्वतेनार्जुनेन च । पलायमानांश्च कुरून्मन्ये शोचन्ति पुत्रकाः ।।"},
{"c": "7.89", "n": "32", "i": 36941, "v": "विद्रुतान्रथिनो दृष्ट्वा निरुत्साहान्द्विषज्जये । पलायने कृतोत्साहान्मन्ये शोचन्ति पुत्रकाः ।।"},
{"c": "7.89", "n": "33", "i": 36942, "v": "शून्यान्कृतान्रथोपस्थान्सात्वतेनार्जुनेन च । हतांश्च योधान्संदृश्य मन्ये शोचन्ति पुत्रकाः ।।"},
{"c": "7.89", "n": "34", "i": 36943, "v": "व्यश्वनागरथान्दृष्ट्वा तत्र वीरान्सहस्रशः । धावमानान्रणे व्यग्रान्मन्ये शोचन्ति पुत्रकाः ।।"},
{"c": "7.89", "n": "35", "i": 36944, "v": "विवीरांश्च कृतानश्वान्विरथांश्च कृतान्नरान् । तत्र सात्यकिपार्थाभ्यां मन्ये शोचन्ति पुत्रकाः ।।"},
{"c": "7.89", "n": "36", "i": 36945, "v": "पत्तिसंघान्रणे दृष्ट्वा धावमानांश्च सर्वशः । निराशा विजये सर्वे मन्ये शोचन्ति पुत्रकाः ।।"},
{"c": "7.89", "n": "37", "i": 36946, "v": "द्रोणस्य समतिक्रान्तावनीकमपराजितौ । क्षणेन दृष्ट्वा तौ वीरौ मन्ये शोचन्ति पुत्रकाः ।।"},
{"c": "7.89", "n": "38", "i": 36947, "v": "संमूढोऽस्मि भृशं तात श्रुत्वा कृष्णधनंजयौ । प्रविष्टौ मामकं सैन्यं सात्वतेन सहाच्युतौ ।।"},
{"c": "7.89", "n": "39", "i": 36948, "v": "तस्मिन्प्रविष्टे पृतनां शिनीनां प्रवरे रथे । भोजानीकं व्यतिक्रान्ते कथमासन्हि कौरवाः ।।"},
{"c": "7.89", "n": "40", "i": 36949, "v": "तथा द्रोणेन समरे निगृहीतेषु पाण्डुषु । कथं युद्धमभूत्तत्र तन्ममाचक्ष्व संजय ।।"},
{"c": "7.89", "n": "41", "i": 36950, "v": "द्रोणो हि बलवाञ्शूरः कृतास्त्रो दृढविक्रमः । पाञ्चालास्तं महेष्वासं प्रत्ययुध्यन्कथं रणे ।।"},
{"c": "7.89", "n": "42", "i": 36951, "v": "बद्धवैरास्तथा द्रोणे धर्मराजजयैषिणः । भारद्वाजस्तथा तेषु कृतवैरो महारथः ।।"},
{"c": "7.89", "n": "43", "i": 36952, "v": "अर्जुनश्चापि यच्चक्रे सिन्धुराजवधं प्रति । तन्मे सर्वं समाचक्ष्व कुशलो ह्यसि संजय ।।"},
{"c": "7.90", "t": "संजय उवाच ।"},
{"c": "7.90", "n": "1", "i": 36953, "v": "आत्मापराधात्संभूतं व्यसनं भरतर्षभ । प्राप्य प्राकृतवद्वीर न त्वं शोचितुमर्हसि ।।"},
{"c": "7.90", "n": "2", "i": 36954, "v": "तव निर्गुणतां ज्ञात्वा पक्षपातं सुतेषु च । द्वैधीभावं तथा धर्मे पाण्डवेषु च मत्सरम् । आर्तप्रलापांश्च बहून्मनुजाधिपसत्तम ।।"},
{"c": "7.90", "n": "3", "i": 36955, "v": "सर्वलोकस्य तत्त्वज्ञः सर्वलोकगुरुः प्रभुः । वासुदेवस्ततो युद्धं कुरूणामकरोन्महत् ।।"},
{"c": "7.90", "n": "4", "i": 36956, "v": "आत्मापराधात्सुमहान्प्राप्तस्ते विपुलः क्षयः । न हि ते सुकृतं किंचिदादौ मध्ये च भारत । दृश्यते पृष्ठतश्चैव त्वन्मूलो हि पराजयः ।।"},
{"c": "7.90", "n": "5", "i": 36957, "v": "तस्मादद्य स्थिरो भूत्वा ज्ञात्वा लोकस्य निर्णयम् । शृणु युद्धं यथा वृत्तं घोरं देवासुरोपमम् ।।"},
{"c": "7.90", "n": "6", "i": 36958, "v": "प्रविष्टे तव सैन्यं तु शैनेये सत्यविक्रमे । भीमसेनमुखाः पार्थाः प्रतीयुर्वाहिनीं तव ।।"},
{"c": "7.90", "n": "7", "i": 36959, "v": "आगच्छतस्तान्सहसा क्रुद्धरूपान्सहानुगान् । दधारैको रणे पाण्डून्कृतवर्मा महारथः ।।"},
{"c": "7.90", "n": "8", "i": 36960, "v": "यथोद्वृत्तं धारयते वेला वै सलिलार्णवम् । पाण्डुसैन्यं तथा संख्ये हार्दिक्यः समवारयत् ।।"},
{"c": "7.90", "n": "9", "i": 36961, "v": "तत्राद्भुतममन्यन्त हार्दिक्यस्य पराक्रमम् । यदेनं सहिताः पार्था नातिचक्रमुराहवे ।।"},
{"c": "7.90", "n": "10", "i": 36962, "v": "ततो भीमस्त्रिभिर्विद्ध्वा कृतवर्माणमायसैः । शङ्खं दध्मौ महाबाहुर्हर्षयन्सर्वपाण्डवान् ।।"},
{"c": "7.90", "n": "11", "i": 36963, "v": "सहदेवस्तु विंशत्या धर्मराजश्च पञ्चभिः । शतेन नकुलश्चापि हार्दिक्यं समविध्यत ।।"},
{"c": "7.90", "n": "12", "i": 36964, "v": "द्रौपदेयास्त्रिसप्तत्या सप्तभिश्च घटोत्कचः । धृष्टद्युम्नस्त्रिभिश्चापि कृतवर्माणमार्दयत् । विराटो द्रुपदश्चैव याज्ञसेनिश्च पञ्चभिः ।।"},
{"c": "7.90", "n": "13", "i": 36965, "v": "शिखण्डी चापि हार्दिक्यं विद्ध्वा पञ्चभिराशुगैः । पुनर्विव्याध विंशत्या सायकानां हसन्निव ।।"},
{"c": "7.90", "n": "14", "i": 36966, "v": "कृतवर्मा ततो राजन्सर्वतस्तान्महारथान् । एकैकं पञ्चभिर्विद्ध्वा भीमं विव्याध सप्तभिः । धनुर्ध्वजं च संयत्तो रथाद्भूमावपातयत् ।।"},
{"c": "7.90", "n": "15", "i": 36967, "v": "अथैनं छिन्नधन्वानं त्वरमाणो महारथः । आजघानोरसि क्रुद्धः सप्तत्या निशितैः शरैः ।।"},
{"c": "7.90", "n": "16", "i": 36968, "v": "स गाढविद्धो बलवान्हार्दिक्यस्य शरोत्तमैः । चचाल रथमध्यस्थः क्षितिकम्पे यथाचलः ।।"},
{"c": "7.90", "n": "17", "i": 36969, "v": "भीमसेनं तथा दृष्ट्वा धर्मराजपुरोगमाः । विसृजन्तः शरान्घोरान्कृतवर्माणमार्दयन् ।।"},
{"c": "7.90", "n": "18", "i": 36970, "v": "तं तथा कोष्ठकीकृत्य रथवंशेन मारिष । विव्यधुः सायकैर्हृष्टा रक्षार्थं मारुतेर्मृधे ।।"},
{"c": "7.90", "n": "19", "i": 36971, "v": "प्रतिलभ्य ततः संज्ञां भीमसेनो महाबलः । शक्तिं जग्राह समरे हेमदण्डामयस्मयीम् । चिक्षेप च रथात्तूर्णं कृतवर्मरथं प्रति ।।"},
{"c": "7.90", "n": "20", "i": 36972, "v": "सा भीमभुजनिर्मुक्ता निर्मुक्तोरगसंनिभा । कृतवर्माणमभितः प्रजज्वाल सुदारुणा ।।"},
{"c": "7.90", "n": "21", "i": 36973, "v": "तामापतन्तीं सहसा युगान्ताग्निसमप्रभाम् । द्वाभ्यां शराभ्यां हार्दिक्यो निचकर्त द्विधा तदा ।।"},
{"c": "7.90", "n": "22", "i": 36974, "v": "सा छिन्ना पतिता भूमौ शक्तिः कनकभूषणा । द्योतयन्ती दिशो राजन्महोल्केव दिवश्च्युता । शक्तिं विनिहतां दृष्ट्वा भीमश्चुक्रोध वै भृशम् ।।"},
{"c": "7.90", "n": "23", "i": 36975, "v": "ततोऽन्यद्धनुरादाय वेगवत्सुमहास्वनम् । भीमसेनो रणे क्रुद्धो हार्दिक्यं समवारयत् ।।"},
{"c": "7.90", "n": "24", "i": 36976, "v": "अथैनं पञ्चभिर्बाणैराजघान स्तनान्तरे । भीमो भीमबलो राजंस्तव दुर्मन्त्रितेन ह ।।"},
{"c": "7.90", "n": "25", "i": 36977, "v": "भोजस्तु क्षतसर्वाङ्गो भीमसेनेन मारिष । रक्ताशोक इवोत्फुल्लो व्यभ्राजत रणाजिरे ।।"},
{"c": "7.90", "n": "26", "i": 36978, "v": "ततः क्रुद्धस्त्रिभिर्बाणैर्भीमसेनं हसन्निव । अभिहत्य दृढं युद्धे तान्सर्वान्प्रत्यविध्यत ।।"},
{"c": "7.90", "n": "27", "i": 36979, "v": "त्रिभिस्त्रिभिर्महेष्वासो यतमानान्महारथान् । तेऽपि तं प्रत्यविध्यन्त सप्तभिः सप्तभिः शरैः ।।"},
{"c": "7.90", "n": "28", "i": 36980, "v": "शिखण्डिनस्ततः क्रुद्धः क्षुरप्रेण महारथः । धनुश्चिच्छेद समरे प्रहसन्निव भारत ।।"},
{"c": "7.90", "n": "29", "i": 36981, "v": "शिखण्डी तु ततः क्रुद्धश्छिन्ने धनुषि सत्वरम् । असिं जग्राह समरे शतचन्द्रं च भास्वरम् ।।"},
{"c": "7.90", "n": "30", "i": 36982, "v": "भ्रामयित्वा महाचर्म चामीकरविभूषितम् । तमसिं प्रेषयामास कृतवर्मरथं प्रति ।।"},
{"c": "7.90", "n": "31", "i": 36983, "v": "स तस्य सशरं चापं छित्त्वा संख्ये महानसिः । अभ्यगाद्धरणीं राजंश्च्युतं ज्योतिरिवाम्बरात् ।।"},
{"c": "7.90", "n": "32", "i": 36984, "v": "एतस्मिन्नेव काले तु त्वरमाणा महारथाः । विव्यधुः सायकैर्गाढं कृतवर्माणमाहवे ।।"},
{"c": "7.90", "n": "33", "i": 36985, "v": "अथान्यद्धनुरादाय त्यक्त्वा तच्च महद्धनुः । विशीर्णं भरतश्रेष्ठ हार्दिक्यः परवीरहा ।।"},
{"c": "7.90", "n": "34", "i": 36986, "v": "विव्याध पाण्डवान्युद्धे त्रिभिस्त्रिभिरजिह्मगैः । शिखण्डिनं च विव्याध त्रिभिः पञ्चभिरेव च ।।"},
{"c": "7.90", "n": "35", "i": 36987, "v": "धनुरन्यत्समादाय शिखण्डी तु महायशाः । अवारयत्कूर्मनखैराशुगैर्हृदिकात्मजम् ।।"},
{"c": "7.90", "n": "36", "i": 36988, "v": "ततः क्रुद्धो रणे राजन्हृदिकस्यात्मसंभवः । अभिदुद्राव वेगेन याज्ञसेनिं महारथम् ।।"},
{"c": "7.90", "n": "37", "i": 36989, "v": "भीष्मस्य समरे राजन्मृत्योर्हेतुं महात्मनः । विदर्शयन्बलं शूरः शार्दूल इव कुञ्जरम् ।।"},
{"c": "7.90", "n": "38", "i": 36990, "v": "तौ दिशागजसंकाशौ ज्वलिताविव पावकौ । समासेदतुरन्योन्यं शरसंघैररिंदमौ ।।"},
{"c": "7.90", "n": "39", "i": 36991, "v": "विधुन्वानौ धनुःश्रेष्ठे संदधानौ च सायकान् । विसृजन्तौ च शतशो गभस्तीनिव भास्करौ ।।"},
{"c": "7.90", "n": "40", "i": 36992, "v": "तापयन्तौ शरैस्तीक्ष्णैरन्योन्यं तौ महारथौ । युगान्तप्रतिमौ वीरौ रेजतुर्भास्कराविव ।।"},
{"c": "7.90", "n": "41", "i": 36993, "v": "कृतवर्मा तु रभसं याज्ञसेनिं महारथम् । विद्ध्वेषूणां त्रिसप्तत्या पुनर्विव्याध सप्तभिः ।।"},
{"c": "7.90", "n": "42", "i": 36994, "v": "स गाढविद्धो व्यथितो रथोपस्थ उपाविशत् । विसृजन्सशरं चापं मूर्छयाभिपरिप्लुतः ।।"},
{"c": "7.90", "n": "43", "i": 36995, "v": "तं विषण्णं रथे दृष्ट्वा तावका भरतर्षभ । हार्दिक्यं पूजयामासुर्वासांस्यादुधुवुश्च ह ।।"},
{"c": "7.90", "n": "44", "i": 36996, "v": "शिखण्डिनं तथा ज्ञात्वा हार्दिक्यशरपीडितम् । अपोवाह रणाद्यन्ता त्वरमाणो महारथम् ।।"},
{"c": "7.90", "n": "45", "i": 36997, "v": "सादितं तु रथोपस्थे दृष्ट्वा पार्थाः शिखण्डिनम् । परिवव्रू रथैस्तूर्णं कृतवर्माणमाहवे ।।"},
{"c": "7.90", "n": "46", "i": 36998, "v": "तत्राद्भुतं परं चक्रे कृतवर्मा महारथः । यदेकः समरे पार्थान्वारयामास सानुगान् ।।"},
{"c": "7.90", "n": "47", "i": 36999, "v": "पार्थाञ्जित्वाजयच्चेदीन्पाञ्चालान्सृञ्जयानपि । केकयांश्च महावीर्यान्कृतवर्मा महारथः ।।"},
{"c": "7.90", "n": "48", "i": 37000, "v": "ते वध्यमानाः समरे हार्दिक्येन स्म पाण्डवाः । इतश्चेतश्च धावन्तो नैव चक्रुर्धृतिं रणे ।।"},
{"c": "7.90", "n": "49", "i": 37001, "v": "जित्वा पाण्डुसुतान्युद्धे भीमसेनपुरोगमान् । हार्दिक्यः समरेऽतिष्ठद्विधूम इव पावकः ।।"},
{"c": "7.90", "n": "50", "i": 37002, "v": "ते द्राव्यमाणाः समरे हार्दिक्येन महारथाः । विमुखाः समपद्यन्त शरवृष्टिभिरर्दिताः ।।"},
{"c": "7.91", "t": "संजय उवाच ।"},
{"c": "7.91", "n": "1", "i": 37003, "v": "शृणुष्वैकमना राजन्यन्मां त्वं परिपृच्छसि । द्राव्यमाणे बले तस्मिन्हार्दिक्येन महात्मना ।।"},
{"c": "7.91", "n": "2", "i": 37004, "v": "लज्जयावनते चापि प्रहृष्टैश्चैव तावकैः । द्वीपो य आसीत्पाण्डूनामगाधे गाधमिच्छताम् ।।"},
{"c": "7.91", "n": "3", "i": 37005, "v": "श्रुत्वा तु निनदं भीमं तावकानां महाहवे । शैनेयस्त्वरितो राजन्कृतवर्माणमभ्ययात् ।।"},
{"c": "7.91", "n": "4", "i": 37006, "v": "कृतवर्मा तु हार्दिक्यः शैनेयं निशितैः शरैः । अवाकिरत्सुसंक्रुद्धस्ततोऽक्रुध्यत सात्यकिः ।।"},
{"c": "7.91", "n": "5", "i": 37007, "v": "ततः सुनिशितं भल्लं शैनेयः कृतवर्मणे । प्रेषयामास समरे शरांश्च चतुरोऽपरान् ।।"},
{"c": "7.91", "n": "6", "i": 37008, "v": "ते तस्य जघ्निरे वाहान्भल्लेनास्याच्छिनद्धनुः । पृष्ठरक्षं तथा सूतमविध्यन्निशितैः शरैः ।।"},
{"c": "7.91", "n": "7", "i": 37009, "v": "ततस्तं विरथं कृत्वा सात्यकिः सत्यविक्रमः । सेनामस्यार्दयामास शरैः संनतपर्वभिः ।।"},
{"c": "7.91", "n": "8", "i": 37010, "v": "साभज्यताथ पृतना शैनेयशरपीडिता । ततः प्रायाद्वै त्वरितः सात्यकिः सत्यविक्रमः ।।"},
{"c": "7.91", "n": "9", "i": 37011, "v": "शृणु राजन्यदकरोत्तव सैन्येषु वीर्यवान् । अतीत्य स महाराज द्रोणानीकमहार्णवम् ।।"},
{"c": "7.91", "n": "10", "i": 37012, "v": "पराजित्य च संहृष्टः कृतवर्माणमाहवे । यन्तारमब्रवीच्छूरः शनैर्याहीत्यसंभ्रमम् ।।"},
{"c": "7.91", "n": "11", "i": 37013, "v": "दृष्ट्वा तु तव तत्सैन्यं रथाश्वद्विपसंकुलम् । पदातिजनसंपूर्णमब्रवीत्सारथिं पुनः ।।"},
{"c": "7.91", "n": "12", "i": 37014, "v": "यदेतन्मेघसंकाशं द्रोणानीकस्य सव्यतः । सुमहत्कुञ्जरानीकं यस्य रुक्मरथो मुखम् ।।"},
{"c": "7.91", "n": "13", "i": 37015, "v": "एते हि बहवः सूत दुर्निवार्याश्च संयुगे । दुर्योधनसमादिष्टा मदर्थे त्यक्तजीविताः । राजपुत्रा महेष्वासाः सर्वे विक्रान्तयोधिनः ।।"},
{"c": "7.91", "n": "14", "i": 37016, "v": "त्रिगर्तानां रथोदाराः सुवर्णविकृतध्वजाः । मामेवाभिमुखा वीरा योत्स्यमाना व्यवस्थिताः ।।"},
{"c": "7.91", "n": "15", "i": 37017, "v": "अत्र मां प्रापय क्षिप्रमश्वांश्चोदय सारथे । त्रिगर्तैः सह योत्स्यामि भारद्वाजस्य पश्यतः ।।"},
{"c": "7.91", "n": "16", "i": 37018, "v": "ततः प्रायाच्छनैः सूतः सात्वतस्य मते स्थितः । रथेनादित्यवर्णेन भास्वरेण पताकिना ।।"},
{"c": "7.91", "n": "17", "i": 37019, "v": "तमूहुः सारथेर्वश्या वल्गमाना हयोत्तमाः । वायुवेगसमाः संख्ये कुन्देन्दुरजतप्रभाः ।।"},
{"c": "7.91", "n": "18", "i": 37020, "v": "आपतन्तं रथं तं तु शङ्खवर्णैर्हयोत्तमैः । परिवव्रुस्ततः शूरा गजानीकेन सर्वतः । किरन्तो विविधांस्तीक्ष्णान्सायकाँल्लघुवेधिनः ।।"},
{"c": "7.91", "n": "19", "i": 37021, "v": "सात्वतोऽपि शितैर्बाणैर्गजानीकमयोधयत् । पर्वतानिव वर्षेण तपान्ते जलदो महान् ।।"},
{"c": "7.91", "n": "20", "i": 37022, "v": "वज्राशनिसमस्पर्शैर्वध्यमानाः शरैर्गजाः । प्राद्रवन्रणमुत्सृज्य शिनिवीर्यसमीरितैः ।।"},
{"c": "7.91", "n": "21", "i": 37023, "v": "शीर्णदन्ता विरुधिरा भिन्नमस्तकपिण्डकाः । विशीर्णकर्णास्यकरा विनियन्तृपताकिनः ।।"},
{"c": "7.91", "n": "22", "i": 37024, "v": "संभिन्नवर्मघण्टाश्च संनिकृत्तमहाध्वजाः । हतारोहा दिशो राजन्भेजिरे भ्रष्टकम्बलाः ।।"},
{"c": "7.91", "n": "23", "i": 37025, "v": "रुवन्तो विविधान्रावाञ्जलदोपमनिस्वनाः । नाराचैर्वत्सदन्तैश्च सात्वतेन विदारिताः ।।"},
{"c": "7.91", "n": "24", "i": 37026, "v": "तस्मिन्द्रुते गजानीके जलसंधो महारथः । यत्तः संप्रापयन्नागं रजताश्वरथं प्रति ।।"},
{"c": "7.91", "n": "25", "i": 37027, "v": "रुक्मवर्णकरः शूरस्तपनीयाङ्गदः शुचिः । कुण्डली मुकुटी शङ्खी रक्तचन्दनरूषितः ।।"},
{"c": "7.91", "n": "26", "i": 37028, "v": "शिरसा धारयन्दीप्तां तपनीयमयीं स्रजम् । उरसा धारयन्निष्कं कण्ठसूत्रं च भास्वरम् ।।"},
{"c": "7.91", "n": "27", "i": 37029, "v": "चापं च रुक्मविकृतं विधुन्वन्गजमूर्धनि । अशोभत महाराज सविद्युदिव तोयदः ।।"},
{"c": "7.91", "n": "28", "i": 37030, "v": "तमापतन्तं सहसा मागधस्य गजोत्तमम् । सात्यकिर्वारयामास वेलेवोद्वृत्तमर्णवम् ।।"},
{"c": "7.91", "n": "29", "i": 37031, "v": "नागं निवारितं दृष्ट्वा शैनेयस्य शरोत्तमैः । अक्रुध्यत रणे राजञ्जलसंधो महाबलः ।।"},
{"c": "7.91", "n": "30", "i": 37032, "v": "ततः क्रुद्धो महेष्वासो मार्गणैर्भारसाधनैः । अविध्यत शिनेः पौत्रं जलसंधो महोरसि ।।"},
{"c": "7.91", "n": "31", "i": 37033, "v": "ततोऽपरेण भल्लेन पीतेन निशितेन च । अस्यतो वृष्णिवीरस्य निचकर्त शरासनम् ।।"},
{"c": "7.91", "n": "32", "i": 37034, "v": "सात्यकिं छिन्नधन्वानं प्रहसन्निव भारत । अविध्यन्मागधो वीरः पञ्चभिर्निशितैः शरैः ।।"},
{"c": "7.91", "n": "33", "i": 37035, "v": "स विद्धो बहुभिर्बाणैर्जलसंधेन वीर्यवान् । नाकम्पत महाबाहुस्तदद्भुतमिवाभवत् ।।"},
{"c": "7.91", "n": "34", "i": 37036, "v": "अचिन्तयन्वै स शरान्नात्यर्थं संभ्रमाद्बली । धनुरन्यत्समादाय तिष्ठ तिष्ठेत्युवाच ह ।।"},
{"c": "7.91", "n": "35", "i": 37037, "v": "एतावदुक्त्वा शैनेयो जलसंधं महोरसि । विव्याध षष्ट्या सुभृशं शराणां प्रहसन्निव ।।"},
{"c": "7.91", "n": "36", "i": 37038, "v": "क्षुरप्रेण च पीतेन मुष्टिदेशे महद्धनुः । जलसंधस्य चिच्छेद विव्याध च त्रिभिः शरैः ।।"},
{"c": "7.91", "n": "37", "i": 37039, "v": "जलसंधस्तु तत्त्यक्त्वा सशरं वै शरासनम् । तोमरं व्यसृजत्तूर्णं सात्यकिं प्रति मारिष ।।"},
{"c": "7.91", "n": "38", "i": 37040, "v": "स निर्भिद्य भुजं सव्यं माधवस्य महारणे । अभ्यगाद्धरणीं घोरः श्वसन्निव महोरगः ।।"},
{"c": "7.91", "n": "39", "i": 37041, "v": "निर्भिन्ने तु भुजे सव्ये सात्यकिः सत्यविक्रमः । त्रिंशद्भिर्विशिखैस्तीक्ष्णैर्जलसंधमताडयत् ।।"},
{"c": "7.91", "n": "40", "i": 37042, "v": "प्रगृह्य तु ततः खड्गं जलसंधो महाबलः । आर्षभं चर्म च महच्छतचन्द्रमलंकृतम् । तत आविध्य तं खड्गं सात्वतायोत्ससर्ज ह ।।"},
{"c": "7.91", "n": "41", "i": 37043, "v": "शैनेयस्य धनुश्छित्त्वा स खड्गो न्यपतन्महीम् । अलातचक्रवच्चैव व्यरोचत महीं गतः ।।"},
{"c": "7.91", "n": "42", "i": 37044, "v": "अथान्यद्धनुरादाय सर्वकायावदारणम् । शालस्कन्धप्रतीकाशमिन्द्राशनिसमस्वनम् । विस्फार्य विव्यधे क्रुद्धो जलसंधं शरेण ह ।।"},
{"c": "7.91", "n": "43", "i": 37045, "v": "ततः साभरणौ बाहू क्षुराभ्यां माधवोत्तमः । साङ्गदौ जलसंधस्य चिच्छेद प्रहसन्निव ।।"},
{"c": "7.91", "n": "44", "i": 37046, "v": "तौ बाहू परिघप्रख्यौ पेततुर्गजसत्तमात् । वसुंधराधराद्भ्रष्टौ पञ्चशीर्षाविवोरगौ ।।"},
{"c": "7.91", "n": "45", "i": 37047, "v": "ततः सुदंष्ट्रं सुहनु चारुकुण्डलमुन्नसम् । क्षुरेणास्य तृतीयेन शिरश्चिच्छेद सात्यकिः ।।"},
{"c": "7.91", "n": "46", "i": 37048, "v": "तत्पातितशिरोबाहुकबन्धं भीमदर्शनम् । द्विरदं जलसंधस्य रुधिरेणाभ्यषिञ्चत ।।"},
{"c": "7.91", "n": "47", "i": 37049, "v": "जलसंधं निहत्याजौ त्वरमाणस्तु सात्वतः । नैषादिं पातयामास गजस्कन्धाद्विशां पते ।।"},
{"c": "7.91", "n": "48", "i": 37050, "v": "रुधिरेणावसिक्ताङ्गो जलसंधस्य कुञ्जरः । विलम्बमानमवहत्संश्लिष्टं परमासनम् ।।"},
{"c": "7.91", "n": "49", "i": 37051, "v": "शरार्दितः सात्वतेन मर्दमानः स्ववाहिनीम् । घोरमार्तस्वरं कृत्वा विदुद्राव महागजः ।।"},
{"c": "7.91", "n": "50", "i": 37052, "v": "हाहाकारो महानासीत्तव सैन्यस्य मारिष । जलसंधं हतं दृष्ट्वा वृष्णीनामृषभेण ह ।।"},
{"c": "7.91", "n": "51", "i": 37053, "v": "विमुखाश्चाभ्यधावन्त तव योधाः समन्ततः । पलायने कृतोत्साहा निरुत्साहा द्विषज्जये ।।"},
{"c": "7.91", "n": "52", "i": 37054, "v": "एतस्मिन्नन्तरे राजन्द्रोणः शस्त्रभृतां वरः । अभ्ययाज्जवनैरश्वैर्युयुधानं महारथम् ।।"},
{"c": "7.91", "n": "53", "i": 37055, "v": "तमुदीर्णं तथा दृष्ट्वा शैनेयं कुरुपुंगवाः । द्रोणेनैव सह क्रुद्धाः सात्यकिं पर्यवारयन् ।।"},
{"c": "7.91", "n": "54", "i": 37056, "v": "ततः प्रववृते युद्धं कुरूणां सात्वतस्य च । द्रोणस्य च रणे राजन्घोरं देवासुरोपमम् ।।"},
{"c": "7.92", "t": "संजय उवाच ।"},
{"c": "7.92", "n": "1", "i": 37057, "v": "ते किरन्तः शरव्रातान्सर्वे यत्ताः प्रहारिणः । त्वरमाणा महाराज युयुधानमयोधयन् ।।"},
{"c": "7.92", "n": "2", "i": 37058, "v": "तं द्रोणः सप्तसप्तत्या जघान निशितैः शरैः । दुर्मर्षणो द्वादशभिर्दुःसहो दशभिः शरैः ।।"},
{"c": "7.92", "n": "3", "i": 37059, "v": "विकर्णश्चापि निशितैस्त्रिंशद्भिः कङ्कपत्रिभिः । विव्याध सव्ये पार्श्वे तु स्तनाभ्यामन्तरे तथा ।।"},
{"c": "7.92", "n": "4", "i": 37060, "v": "दुर्मुखो दशभिर्बाणैस्तथा दुःशासनोऽष्टभिः । चित्रसेनश्च शैनेयं द्वाभ्यां विव्याध मारिष ।।"},
{"c": "7.92", "n": "5", "i": 37061, "v": "दुर्योधनश्च महता शरवर्षेण माधवम् । अपीडयद्रणे राजञ्शूराश्चान्ये महारथाः ।।"},
{"c": "7.92", "n": "6", "i": 37062, "v": "सर्वतः प्रतिविद्धस्तु तव पुत्रैर्महारथैः । तान्प्रत्यविध्यच्छैनेयः पृथक्पृथगजिह्मगैः ।।"},
{"c": "7.92", "n": "7", "i": 37063, "v": "भारद्वाजं त्रिभिर्बाणैर्दुःसहं नवभिस्तथा । विकर्णं पञ्चविंशत्या चित्रसेनं च सप्तभिः ।।"},
{"c": "7.92", "n": "8", "i": 37064, "v": "दुर्मर्षणं द्वादशभिश्चतुर्भिश्च विविंशतिम् । सत्यव्रतं च नवभिर्विजयं दशभिः शरैः ।।"},
{"c": "7.92", "n": "9", "i": 37065, "v": "ततो रुक्माङ्गदं चापं विधुन्वानो महारथः । अभ्ययात्सात्यकिस्तूर्णं पुत्रं तव महारथम् ।।"},
{"c": "7.92", "n": "10", "i": 37066, "v": "राजानं सर्वलोकस्य सर्वशस्त्रभृतां वरम् । शरैरभ्याहनद्गाढं ततो युद्धमभूत्तयोः ।।"},
{"c": "7.92", "n": "11", "i": 37067, "v": "विमुञ्चन्तौ शरांस्तीक्ष्णान्संदधानौ च सायकान् । अदृश्यं समरेऽन्योन्यं चक्रतुस्तौ महारथौ ।।"},
{"c": "7.92", "n": "12", "i": 37068, "v": "सात्यकिः कुरुराजेन निर्विद्धो बह्वशोभत । अस्रवद्रुधिरं भूरि स्वरसं चन्दनो यथा ।।"},
{"c": "7.92", "n": "13", "i": 37069, "v": "सात्वतेन च बाणौघैर्निर्विद्धस्तनयस्तव । शातकुम्भमयापीडो बभौ यूप इवोच्छ्रितः ।।"},
{"c": "7.92", "n": "14", "i": 37070, "v": "माधवस्तु रणे राजन्कुरुराजस्य धन्विनः । धनुश्चिच्छेद सहसा क्षुरप्रेण हसन्निव । अथैनं छिन्नधन्वानं शरैर्बहुभिराचिनोत् ।।"},
{"c": "7.92", "n": "15", "i": 37071, "v": "निर्भिन्नश्च शरैस्तेन द्विषता क्षिप्रकारिणा । नामृष्यत रणे राजा शत्रोर्विजयलक्षणम् ।।"},
{"c": "7.92", "n": "16", "i": 37072, "v": "अथान्यद्धनुरादाय हेमपृष्ठं दुरासदम् । विव्याध सात्यकिं तूर्णं सायकानां शतेन ह ।।"},
{"c": "7.92", "n": "17", "i": 37073, "v": "सोऽतिविद्धो बलवता पुत्रेण तव धन्विना । अमर्षवशमापन्नस्तव पुत्रमपीडयत् ।।"},
{"c": "7.92", "n": "18", "i": 37074, "v": "पीडितं नृपतिं दृष्ट्वा तव पुत्रा महारथाः । सात्वतं शरवर्षेण छादयामासुरञ्जसा ।।"},
{"c": "7.92", "n": "19", "i": 37075, "v": "स छाद्यमानो बहुभिस्तव पुत्रैर्महारथैः । एकैकं पञ्चभिर्विद्ध्वा पुनर्विव्याध सप्तभिः ।।"},
{"c": "7.92", "n": "20", "i": 37076, "v": "दुर्योधनं च त्वरितो विव्याधाष्टभिराशुगैः । प्रहसंश्चास्य चिच्छेद कार्मुकं रिपुभीषणम् ।।"},
{"c": "7.92", "n": "21", "i": 37077, "v": "नागं मणिमयं चैव शरैर्ध्वजमपातयत् । हत्वा तु चतुरो वाहांश्चतुर्भिर्निशितैः शरैः । सारथिं पातयामास क्षुरप्रेण महायशाः ।।"},
{"c": "7.92", "n": "22", "i": 37078, "v": "एतस्मिन्नन्तरे चैव कुरुराजं महारथम् । अवाकिरच्छरैर्हृष्टो बहुभिर्मर्मभेदिभिः ।।"},
{"c": "7.92", "n": "23", "i": 37079, "v": "स वध्यमानः समरे शैनेयस्य शरोत्तमैः । प्राद्रवत्सहसा राजन्पुत्रो दुर्योधनस्तव । आप्लुतश्च ततो यानं चित्रसेनस्य धन्विनः ।।"},
{"c": "7.92", "n": "24", "i": 37080, "v": "हाहाभूतं जगच्चासीद्दृष्ट्वा राजानमाहवे । ग्रस्यमानं सात्यकिना खे सोममिव राहुणा ।।"},
{"c": "7.92", "n": "25", "i": 37081, "v": "तं तु शब्दं महच्छ्रुत्वा कृतवर्मा महारथः । अभ्ययात्सहसा तत्र यत्रास्ते माधवः प्रभुः ।।"},
{"c": "7.92", "n": "26", "i": 37082, "v": "विधुन्वानो धनुःश्रेष्ठं चोदयंश्चैव वाजिनः । भर्त्सयन्सारथिं चोग्रं याहि याहीति सत्वरः ।।"},
{"c": "7.92", "n": "27", "i": 37083, "v": "तमापतन्तं संप्रेक्ष्य व्यादितास्यमिवान्तकम् । युयुधानो महाराज यन्तारमिदमब्रवीत् ।।"},
{"c": "7.92", "n": "28", "i": 37084, "v": "कृतवर्मा रथेनैष द्रुतमापतते शरी । प्रत्युद्याहि रथेनैनं प्रवरं सर्वधन्विनाम् ।।"},
{"c": "7.92", "n": "29", "i": 37085, "v": "ततः प्रजविताश्वेन विधिवत्कल्पितेन च । आससाद रणे भोजं प्रतिमानं धनुष्मताम् ।।"},
{"c": "7.92", "n": "30", "i": 37086, "v": "ततः परमसंक्रुद्धौ ज्वलन्ताविव पावकौ । समेयातां नरव्याघ्रौ व्याघ्राविव तरस्विनौ ।।"},
{"c": "7.92", "n": "31", "i": 37087, "v": "कृतवर्मा तु शैनेयं षड्विंशत्या समार्पयत् । निशितैः सायकैस्तीक्ष्णैर्यन्तारं चास्य सप्तभिः ।।"},
{"c": "7.92", "n": "32", "i": 37088, "v": "चतुरश्च हयोदारांश्चतुर्भिः परमेषुभिः । अविध्यत्साधुदान्तान्वै सैन्धवान्सात्वतस्य ह ।।"},
{"c": "7.92", "n": "33", "i": 37089, "v": "रुक्मध्वजो रुक्मपृष्ठं महद्विस्फार्य कार्मुकम् । रुक्माङ्गदी रुक्मवर्मा रुक्मपुङ्खानवाकिरत् ।।"},
{"c": "7.92", "n": "34", "i": 37090, "v": "ततोऽशीतिं शिनेः पौत्रः सायकान्कृतवर्मणे । प्राहिणोत्त्वरया युक्तो द्रष्टुकामो धनंजयम् ।।"},
{"c": "7.92", "n": "35", "i": 37091, "v": "सोऽतिविद्धो बलवता शत्रुणा शत्रुतापनः । समकम्पत दुर्धर्षः क्षितिकम्पे यथाचलः ।।"},
{"c": "7.92", "n": "36", "i": 37092, "v": "त्रिषष्ट्या चतुरोऽस्याश्वान्सप्तभिः सारथिं शरैः । विव्याध निशितैस्तूर्णं सात्यकिः कृतवर्मणः ।।"},
{"c": "7.92", "n": "37", "i": 37093, "v": "सुवर्णपुङ्खं विशिखं समाधाय स सात्यकिः । व्यसृजत्तं महाज्वालं संक्रुद्धमिव पन्नगम् ।।"},
{"c": "7.92", "n": "38", "i": 37094, "v": "सोऽविशत्कृतवर्माणं यमदण्डोपमः शरः । जाम्बूनदविचित्रं च वर्म निर्भिद्य भानुमत् । अभ्यगाद्धरणीमुग्रो रुधिरेण समुक्षितः ।।"},
{"c": "7.92", "n": "39", "i": 37095, "v": "संजातरुधिरश्चाजौ सात्वतेषुभिरर्दितः । प्रचलन्धनुरुत्सृज्य न्यपतत्स्यन्दनोत्तमे ।।"},
{"c": "7.92", "n": "40", "i": 37096, "v": "स सिंहदंष्ट्रो जानुभ्यामापन्नोऽमितविक्रमः । शरार्दितः सात्यकिना रथोपस्थे नरर्षभः ।।"},
{"c": "7.92", "n": "41", "i": 37097, "v": "सहस्रबाहोः सदृशमक्षोभ्यमिव सागरम् । निवार्य कृतवर्माणं सात्यकिः प्रययौ ततः ।।"},
{"c": "7.92", "n": "42", "i": 37098, "v": "खड्गशक्तिधनुःकीर्णां गजाश्वरथसंकुलाम् । प्रवर्तितोग्ररुधिरां शतशः क्षत्रियर्षभैः ।।"},
{"c": "7.92", "n": "43", "i": 37099, "v": "प्रेक्षतां सर्वसैन्यानां मध्येन शिनिपुंगवः । अभ्यगाद्वाहिनीं भित्त्वा वृत्रहेवासुरीं चमूम् ।।"},
{"c": "7.92", "n": "44", "i": 37100, "v": "समाश्वास्य च हार्दिक्यो गृह्य चान्यन्महद्धनुः । तस्थौ तत्रैव बलवान्वारयन्युधि पाण्डवान् ।।"},
{"c": "7.93", "t": "संजय उवाच ।"},
{"c": "7.93", "n": "1", "i": 37101, "v": "काल्यमानेषु सैन्येषु शैनेयेन ततस्ततः । भारद्वाजः शरव्रातैर्महद्भिः समवाकिरत् ।।"},
{"c": "7.93", "n": "2", "i": 37102, "v": "स संप्रहारस्तुमुलो द्रोणसात्वतयोरभूत् । पश्यतां सर्वसैन्यानां बलिवासवयोरिव ।।"},
{"c": "7.93", "n": "3", "i": 37103, "v": "ततो द्रोणः शिनेः पौत्रं चित्रैः सर्वायसैः शरैः । त्रिभिराशीविषाकारैर्ललाटे समविध्यत ।।"},
{"c": "7.93", "n": "4", "i": 37104, "v": "तैर्ललाटार्पितैर्बाणैर्युयुधानस्त्वजिह्मगैः । व्यरोचत महाराज त्रिशृङ्ग इव पर्वतः ।।"},
{"c": "7.93", "n": "5", "i": 37105, "v": "ततोऽस्य बाणानपरानिन्द्राशनिसमस्वनान् । भारद्वाजोऽन्तरप्रेक्षी प्रेषयामास संयुगे ।।"},
{"c": "7.93", "n": "6", "i": 37106, "v": "तान्द्रोणचापनिर्मुक्तान्दाशार्हः पततः शरान् । द्वाभ्यां द्वाभ्यां सुपुङ्खाभ्यां चिच्छेद परमास्त्रवित् ।।"},
{"c": "7.93", "n": "7", "i": 37107, "v": "तामस्य लघुतां द्रोणः समवेक्ष्य विशां पते । प्रहस्य सहसाविध्यद्विंशत्या शिनिपुंगवम् ।।"},
{"c": "7.93", "n": "8", "i": 37108, "v": "पुनः पञ्चाशतेषूणां शतेन च समार्पयत् । लघुतां युयुधानस्य लाघवेन विशेषयन् ।।"},
{"c": "7.93", "n": "9", "i": 37109, "v": "समुत्पतन्ति वल्मीकाद्यथा क्रुद्धा महोरगाः । तथा द्रोणरथाद्राजन्नुत्पतन्ति तनुच्छिदः ।।"},
{"c": "7.93", "n": "10", "i": 37110, "v": "तथैव युयुधानेन सृष्टाः शतसहस्रशः । अवाकिरन्द्रोणरथं शरा रुधिरभोजनाः ।।"},
{"c": "7.93", "n": "11", "i": 37111, "v": "लाघवाद्द्विजमुख्यस्य सात्वतस्य च मारिष । विशेषं नाध्यगच्छाम समावास्तां नरर्षभौ ।।"},
{"c": "7.93", "n": "12", "i": 37112, "v": "सात्यकिस्तु ततो द्रोणं नवभिर्नतपर्वभिः । आजघान भृशं क्रुद्धो ध्वजं च निशितैः शरैः । सारथिं च शतेनैव भारद्वाजस्य पश्यतः ।।"},
{"c": "7.93", "n": "13", "i": 37113, "v": "लाघवं युयुधानस्य दृष्ट्वा द्रोणो महारथः । सप्तत्या सात्यकिं विद्ध्वा तुरगांश्च त्रिभिस्त्रिभिः । ध्वजमेकेन विव्याध माधवस्य रथे स्थितम् ।।"},
{"c": "7.93", "n": "14", "i": 37114, "v": "अथापरेण भल्लेन हेमपुङ्खेन पत्रिणा । धनुश्चिच्छेद समरे माधवस्य महात्मनः ।।"},
{"c": "7.93", "n": "15", "i": 37115, "v": "सात्यकिस्तु ततः क्रुद्धो धनुस्त्यक्त्वा महारथः । गदां जग्राह महतीं भारद्वाजाय चाक्षिपत् ।।"},
{"c": "7.93", "n": "16", "i": 37116, "v": "तामापतन्तीं सहसा पट्टबद्धामयस्मयीम् । न्यवारयच्छरैर्द्रोणो बहुभिर्बहुरूपिभिः ।।"},
{"c": "7.93", "n": "17", "i": 37117, "v": "अथान्यद्धनुरादाय सात्यकिः सत्यविक्रमः । विव्याध बहुभिर्वीरं भारद्वाजं शिलाशितैः ।।"},
{"c": "7.93", "n": "18", "i": 37118, "v": "स विद्ध्वा समरे द्रोणं सिंहनादममुञ्चत । तं वै न ममृषे द्रोणः सर्वशस्त्रभृतां वरः ।।"},
{"c": "7.93", "n": "19", "i": 37119, "v": "ततः शक्तिं गृहीत्वा तु रुक्मदण्डामयस्मयीम् । तरसा प्रेषयामास माधवस्य रथं प्रति ।।"},
{"c": "7.93", "n": "20", "i": 37120, "v": "अनासाद्य तु शैनेयं सा शक्तिः कालसंनिभा । भित्त्वा रथं जगामोग्रा धरणीं दारुणस्वना ।।"},
{"c": "7.93", "n": "21", "i": 37121, "v": "ततो द्रोणं शिनेः पौत्रो राजन्विव्याध पत्रिणा । दक्षिणं भुजमासाद्य पीडयन्भरतर्षभ ।।"},
{"c": "7.93", "n": "22", "i": 37122, "v": "द्रोणोऽपि समरे राजन्माधवस्य महद्धनुः । अर्धचन्द्रेण चिच्छेद रथशक्त्या च सारथिम् ।।"},
{"c": "7.93", "n": "23", "i": 37123, "v": "मुमोह सारथिस्तस्य रथशक्त्या समाहतः । स रथोपस्थमासाद्य मुहूर्तं संन्यषीदत ।।"},
{"c": "7.93", "n": "24", "i": 37124, "v": "चकार सात्यकी राजंस्तत्र कर्मातिमानुषम् । अयोधयच्च यद्द्रोणं रश्मीञ्जग्राह च स्वयम् ।।"},
{"c": "7.93", "n": "25", "i": 37125, "v": "ततः शरशतेनैव युयुधानो महारथः । अविध्यद्ब्राह्मणं संख्ये हृष्टरूपो विशां पते ।।"},
{"c": "7.93", "n": "26", "i": 37126, "v": "तस्य द्रोणः शरान्पञ्च प्रेषयामास भारत । ते तस्य कवचं भित्त्वा पपुः शोणितमाहवे ।।"},
{"c": "7.93", "n": "27", "i": 37127, "v": "निर्विद्धस्तु शरैर्घोरैरक्रुध्यत्सात्यकिर्भृशम् । सायकान्व्यसृजच्चापि वीरो रुक्मरथं प्रति ।।"},
{"c": "7.93", "n": "28", "i": 37128, "v": "ततो द्रोणस्य यन्तारं निपात्यैकेषुणा भुवि । अश्वान्व्यद्रावयद्बाणैर्हतसूतान्महात्मनः ।।"},
{"c": "7.93", "n": "29", "i": 37129, "v": "स रथः प्रद्रुतः संख्ये मण्डलानि सहस्रशः । चकार राजतो राजन्भ्राजमान इवांशुमान् ।।"},
{"c": "7.93", "n": "30", "i": 37130, "v": "अभिद्रवत गृह्णीत हयान्द्रोणस्य धावत । इति स्म चुक्रुशुः सर्वे राजपुत्राः सराजकाः ।।"},
{"c": "7.93", "n": "31", "i": 37131, "v": "ते सात्यकिमपास्याशु राजन्युधि महारथाः । यतो द्रोणस्ततः सर्वे सहसा समुपाद्रवन् ।।"},
{"c": "7.93", "n": "32", "i": 37132, "v": "तान्दृष्ट्वा प्रद्रुतान्सर्वान्सात्वतेन शरार्दितान् । प्रभग्नं पुनरेवासीत्तव सैन्यं समाकुलम् ।।"},
{"c": "7.93", "n": "33", "i": 37133, "v": "व्यूहस्यैव पुनर्द्वारं गत्वा द्रोणो व्यवस्थितः । वातायमानैस्तैरश्वैर्हृतो वृष्णिशरार्दितैः ।।"},
{"c": "7.93", "n": "34", "i": 37134, "v": "पाण्डुपाञ्चालसंभग्नं व्यूहमालोक्य वीर्यवान् । शैनेये नाकरोद्यत्नं व्यूहस्यैवाभिरक्षणे ।।"},
{"c": "7.93", "n": "35", "i": 37135, "v": "निवार्य पाण्डुपाञ्चालान्द्रोणाग्निः प्रदहन्निव । तस्थौ क्रोधाग्निसंदीप्तः कालसूर्य इवोदितः ।।"},
{"c": "7.94", "t": "संजय उवाच ।"},
{"c": "7.94", "n": "1", "i": 37136, "v": "द्रोणं स जित्वा पुरुषप्रवीर;स्तथैव हार्दिक्यमुखांस्त्वदीयान् । प्रहस्य सूतं वचनं बभाषे; शिनिप्रवीरः कुरुपुंगवाग्र्य ।।"},
{"c": "7.94", "n": "2", "i": 37137, "v": "निमित्तमात्रं वयमत्र सूत; दग्धारयः केशवफल्गुनाभ्याम् । हतान्निहन्मेह नरर्षभेण; वयं सुरेशात्मसमुद्भवेन ।।"},
{"c": "7.94", "n": "3", "i": 37138, "v": "तमेवमुक्त्वा शिनिपुंगवस्तदा; महामृधे सोऽग्र्यधनुर्धरोऽरिहा । किरन्समन्तात्सहसा शरान्बली; समापतच्छ्येन इवामिषं यथा ।।"},
{"c": "7.94", "n": "4", "i": 37139, "v": "तं यान्तमश्वैः शशिशङ्खवर्णै;र्विगाह्य सैन्यं पुरुषप्रवीरम् । नाशक्नुवन्वारयितुं समन्ता;दादित्यरश्मिप्रतिमं नराग्र्यम् ।।"},
{"c": "7.94", "n": "5", "i": 37140, "v": "असह्यविक्रान्तमदीनसत्त्वं; सर्वे गणा भारत दुर्विषह्यम् । सहस्रनेत्रप्रतिमप्रभावं; दिवीव सूर्यं जलदव्यपाये ।।"},
{"c": "7.94", "n": "6", "i": 37141, "v": "अमर्षपूर्णस्त्वतिचित्रयोधी; शरासनी काञ्चनवर्मधारी । सुदर्शनः सात्यकिमापतन्तं; न्यवारयद्राजवरः प्रसह्य ।।"},
{"c": "7.94", "n": "7", "i": 37142, "v": "तयोरभूद्भरत संप्रहारः; सुदारुणस्तं समभिप्रशंसन् । योधास्त्वदीयाश्च हि सोमकाश्च; वृत्रेन्द्रयोर्युद्धमिवामरौघाः ।।"},
{"c": "7.94", "n": "8", "i": 37143, "v": "शरैः सुतीक्ष्णैः शतशोऽभ्यविध्य;त्सुदर्शनः सात्वतमुख्यमाजौ । अनागतानेव तु तान्पृषत्कां;श्चिच्छेद बाणैः शिनिपुंगवोऽपि ।।"},
{"c": "7.94", "n": "9", "i": 37144, "v": "तथैव शक्रप्रतिमोऽपि सात्यकिः; सुदर्शने यान्क्षिपति स्म सायकान् । द्विधा त्रिधा तानकरोत्सुदर्शनः; शरोत्तमैः स्यन्दनवर्यमास्थितः ।।"},
{"c": "7.94", "n": "10", "i": 37145, "v": "संप्रेक्ष्य बाणान्निहतांस्तदानीं; सुदर्शनः सात्यकिबाणवेगैः । क्रोधाद्दिधक्षन्निव तिग्मतेजाः; शरानमुञ्चत्तपनीयचित्रान् ।।"},
{"c": "7.94", "n": "11", "i": 37146, "v": "पुनः स बाणैस्त्रिभिरग्निकल्पै;राकर्णपूर्णैर्निशितैः सुपुङ्खैः । विव्याध देहावरणं विभिद्य; ते सात्यकेराविविशुः शरीरम् ।।"},
{"c": "7.94", "n": "12", "i": 37147, "v": "तथैव तस्यावनिपालपुत्रः; संधाय बाणैरपरैर्ज्वलद्भिः । आजघ्निवांस्तान्रजतप्रकाशां;श्चतुर्भिरश्वांश्चतुरः प्रसह्य ।।"},
{"c": "7.94", "n": "13", "i": 37148, "v": "तथा तु तेनाभिहतस्तरस्वी; नप्ता शिनेरिन्द्रसमानवीर्यः । सुदर्शनस्येषुगणैः सुतीक्ष्णै;र्हयान्निहत्याशु ननाद नादम् ।।"},
{"c": "7.94", "n": "14", "i": 37149, "v": "अथास्य सूतस्य शिरो निकृत्य; भल्लेन वज्राशनिसंनिभेन । सुदर्शनस्यापि शिनिप्रवीरः; क्षुरेण चिच्छेद शिरः प्रसह्य ।।"},
{"c": "7.94", "n": "15", "i": 37150, "v": "सकुण्डलं पूर्णशशिप्रकाशं; भ्राजिष्णु वक्त्रं निचकर्त देहात् । यथा पुरा वज्रधरः प्रसह्य; बलस्य संख्येऽतिबलस्य राजन् ।।"},
{"c": "7.94", "n": "16", "i": 37151, "v": "निहत्य तं पार्थिवपुत्रपौत्रं; रणे यदूनामृषभस्तरस्वी । मुदा समेतः परया महात्मा; रराज राजन्सुरराजकल्पः ।।"},
{"c": "7.94", "n": "17", "i": 37152, "v": "ततो ययावर्जुनमेव येन; निवार्य सैन्यं तव मार्गणौघैः । सदश्वयुक्तेन रथेन निर्या;ल्लोकान्विसिस्मापयिषुर्नृवीरः ।।"},
{"c": "7.94", "n": "18", "i": 37153, "v": "तत्तस्य विस्मापयनीयमग्र्य;मपूजयन्योधवराः समेताः । यद्वर्तमानानिषुगोचरेऽरी;न्ददाह बाणैर्हुतभुग्यथैव ।।"},
{"c": "7.95", "t": "संजय उवाच ।"},
{"c": "7.95", "n": "1", "i": 37154, "v": "ततः स सात्यकिर्धीमान्महात्मा वृष्णिपुंगवः । सुदर्शनं निहत्याजौ यन्तारमिदमब्रवीत् ।।"},
{"c": "7.95", "n": "2", "i": 37155, "v": "रथाश्वनागकलिलं शरशक्त्यूर्मिमालिनम् । खड्गमत्स्यं गदाग्राहं शूरायुधमहास्वनम् ।।"},
{"c": "7.95", "n": "3", "i": 37156, "v": "प्राणापहारिणं रौद्रं वादित्रोत्क्रुष्टनादितम् । योधानामसुखस्पर्शं दुर्धर्षमजयैषिणाम् ।।"},
{"c": "7.95", "n": "4", "i": 37157, "v": "तीर्णाः स्म दुस्तरं तात द्रोणानीकमहार्णवम् । जलसंधबलेनाजौ पुरुषादैरिवावृतम् ।।"},
{"c": "7.95", "n": "5", "i": 37158, "v": "अतोऽन्यं पृतनाशेषं मन्ये कुनदिकामिव । तर्तव्यामल्पसलिलां चोदयाश्वानसंभ्रमम् ।।"},
{"c": "7.95", "n": "6", "i": 37159, "v": "हस्तप्राप्तमहं मन्ये सांप्रतं सव्यसाचिनम् । निर्जित्य दुर्धरं द्रोणं सपदानुगमाहवे ।।"},
{"c": "7.95", "n": "7", "i": 37160, "v": "हार्दिक्यं योधवर्यं च प्राप्तं मन्ये धनंजयम् । न हि मे जायते त्रासो दृष्ट्वा सैन्यान्यनेकशः । वह्नेरिव प्रदीप्तस्य ग्रीष्मे शुष्कं तृणोलपम् ।।"},
{"c": "7.95", "n": "8", "i": 37161, "v": "पश्य पाण्डवमुख्येन यातां भूमिं किरीटिना । पत्त्यश्वरथनागौघैः पतितैर्विषमीकृताम् ।।"},
{"c": "7.95", "n": "9", "i": 37162, "v": "अभ्याशस्थमहं मन्ये श्वेताश्वं कृष्णसारथिम् । स एष श्रूयते शब्दो गाण्डीवस्यामितौजसः ।।"},
{"c": "7.95", "n": "10", "i": 37163, "v": "यादृशानि निमित्तानि मम प्रादुर्भवन्ति वै । अनस्तंगत आदित्ये हन्ता सैन्धवमर्जुनः ।।"},
{"c": "7.95", "n": "11", "i": 37164, "v": "शनैर्विश्रम्भयन्नश्वान्याहि यत्तोऽरिवाहिनीम् । यत्रैते सतनुत्राणाः सुयोधनपुरोगमाः ।।"},
{"c": "7.95", "n": "12", "i": 37165, "v": "दंशिताः क्रूरकर्माणः काम्बोजा युद्धदुर्मदाः । शरबाणासनधरा यवनाश्च प्रहारिणः ।।"},
{"c": "7.95", "n": "13", "i": 37166, "v": "शकाः किराता दरदा बर्बरास्ताम्रलिप्तकाः । अन्ये च बहवो म्लेच्छा विविधायुधपाणयः । मामेवाभिमुखाः सर्वे तिष्ठन्ति समरार्थिनः ।।"},
{"c": "7.95", "n": "14", "i": 37167, "v": "एतान्सरथनागाश्वान्निहत्याजौ सपत्तिनः । इदं दुर्गं महाघोरं तीर्णमेवोपधारय ।।"},
{"c": "7.95", "t": "सूत उवाच ।"},
{"c": "7.95", "n": "15", "i": 37168, "v": "न संभ्रमो मे वार्ष्णेय विद्यते सत्यविक्रम । यद्यपि स्यात्सुसंक्रुद्धो जामदग्न्योऽग्रतः स्थितः ।।"},
{"c": "7.95", "n": "16", "i": 37169, "v": "द्रोणो वा रथिनां श्रेष्ठः कृपो मद्रेश्वरोऽपि वा । तथापि संभ्रमो न स्यात्त्वामाश्रित्य महाभुज ।।"},
{"c": "7.95", "n": "17", "i": 37170, "v": "त्वया सुबहवो युद्धे निर्जिताः शत्रुसूदन । न च मे संभ्रमः कश्चिद्भूतपूर्वः कदाचन । किमु चैतत्समासाद्य वीर संयुगगोष्पदम् ।।"},
{"c": "7.95", "n": "18", "i": 37171, "v": "आयुष्मन्कतरेण त्वा प्रापयामि धनंजयम् । केषां क्रुद्धोऽसि वार्ष्णेय केषां मृत्युरुपस्थितः । केषां संयमनीमद्य गन्तुमुत्सहते मनः ।।"},
{"c": "7.95", "n": "19", "i": 37172, "v": "के त्वां युधि पराक्रान्तं कालान्तकयमोपमम् । दृष्ट्वा विक्रमसंपन्नं विद्रविष्यन्ति संयुगे । केषां वैवस्वतो राजा स्मरतेऽद्य महाभुज ।।"},
{"c": "7.95", "t": "सात्यकिरुवाच ।"},
{"c": "7.95", "n": "20", "i": 37173, "v": "मुण्डानेतान्हनिष्यामि दानवानिव वासवः । प्रतिज्ञां पारयिष्यामि काम्बोजानेव मा वह । अद्यैषां कदनं कृत्वा क्षिप्रं यास्यामि पाण्डवम् ।।"},
{"c": "7.95", "n": "21", "i": 37174, "v": "अद्य द्रक्ष्यन्ति मे वीर्यं कौरवाः ससुयोधनाः । मुण्डानीके हते सूत सर्वसैन्येषु चासकृत् ।।"},
{"c": "7.95", "n": "22", "i": 37175, "v": "अद्य कौरवसैन्यस्य दीर्यमाणस्य संयुगे । श्रुत्वा विरावं बहुधा संतप्स्यति सुयोधनः ।।"},
{"c": "7.95", "n": "23", "i": 37176, "v": "अद्य पाण्डवमुख्यस्य श्वेताश्वस्य महात्मनः । आचार्यककृतं मार्गं दर्शयिष्यामि संयुगे ।।"},
{"c": "7.95", "n": "24", "i": 37177, "v": "अद्य मद्बाणनिहतान्योधमुख्यान्सहस्रशः । दृष्ट्वा दुर्योधनो राजा पश्चात्तापं गमिष्यति ।।"},
{"c": "7.95", "n": "25", "i": 37178, "v": "अद्य मे क्षिप्रहस्तस्य क्षिपतः सायकोत्तमान् । अलातचक्रप्रतिमं धनुर्द्रक्ष्यन्ति कौरवाः ।।"},
{"c": "7.95", "n": "26", "i": 37179, "v": "मत्सायकचिताङ्गानां रुधिरं स्रवतां बहु । सैनिकानां वधं दृष्ट्वा संतप्स्यति सुयोधनः ।।"},
{"c": "7.95", "n": "27", "i": 37180, "v": "अद्य मे क्रुद्धरूपस्य निघ्नतश्च वरान्वरान् । द्विरर्जुनमिमं लोकं मंस्यते स सुयोधनः ।।"},
{"c": "7.95", "n": "28", "i": 37181, "v": "अद्य राजसहस्राणि निहतानि मया रणे । दृष्ट्वा दुर्योधनो राजा संतप्स्यति महामृधे ।।"},
{"c": "7.95", "n": "29", "i": 37182, "v": "अद्य स्नेहं च भक्तिं च पाण्डवेषु महात्मसु । हत्वा राजसहस्राणि दर्शयिष्यामि राजसु ।।"},
{"c": "7.95", "t": "संजय उवाच ।"},
{"c": "7.95", "n": "30", "i": 37183, "v": "एवमुक्तस्तदा सूतः शिक्षितान्साधुवाहिनः । शशाङ्कसंनिकाशान्वै वाजिनोऽचूचुदद्भृशम् ।।"},
{"c": "7.95", "n": "31", "i": 37184, "v": "ते पिबन्त इवाकाशं युयुधानं हयोत्तमाः । प्रापयन्यवनाञ्शीघ्रं मनःपवनरंहसः ।।"},
{"c": "7.95", "n": "32", "i": 37185, "v": "सात्यकिं ते समासाद्य पृतनास्वनिवर्तिनम् । बहवो लघुहस्ताश्च शरवर्षैरवाकिरन् ।।"},
{"c": "7.95", "n": "33", "i": 37186, "v": "तेषामिषूनथास्त्राणि वेगवन्नतपर्वभिः । अच्छिनत्सात्यकी राजन्नैनं ते प्राप्नुवञ्शराः ।।"},
{"c": "7.95", "n": "34", "i": 37187, "v": "रुक्मपुङ्खैः सुनिशितैर्गार्ध्रपत्रैरजिह्मगैः । उच्चकर्त शिरांस्युग्रो यवनानां भुजानपि ।।"},
{"c": "7.95", "n": "35", "i": 37188, "v": "शैक्यायसानि वर्माणि कांस्यानि च समन्ततः । भित्त्वा देहांस्तथा तेषां शरा जग्मुर्महीतलम् ।।"},
{"c": "7.95", "n": "36", "i": 37189, "v": "ते हन्यमाना वीरेण म्लेच्छाः सात्यकिना रणे । शतशो न्यपतंस्तत्र व्यसवो वसुधातले ।।"},
{"c": "7.95", "n": "37", "i": 37190, "v": "सुपूर्णायतमुक्तैस्तानव्यवच्छिन्नपिण्डितैः । पञ्च षट्सप्त चाष्टौ च बिभेद यवनाञ्शरैः ।।"},
{"c": "7.95", "n": "38", "i": 37191, "v": "काम्बोजानां सहस्रैस्तु शकानां च विशां पते । शबराणां किरातानां बर्बराणां तथैव च ।।"},
{"c": "7.95", "n": "39", "i": 37192, "v": "अगम्यरूपां पृथिवीं मांसशोणितकर्दमाम् । कृतवांस्तत्र शैनेयः क्षपयंस्तावकं बलम् ।।"},
{"c": "7.95", "n": "40", "i": 37193, "v": "दस्यूनां सशिरस्त्राणैः शिरोभिर्लूनमूर्धजैः । तत्र तत्र मही कीर्णा विबर्हैरण्डजैरिव ।।"},
{"c": "7.95", "n": "41", "i": 37194, "v": "रुधिरोक्षितसर्वाङ्गैस्तैस्तदायोधनं बभौ । कबन्धैः संवृतं सर्वं ताम्राभ्रैः खमिवावृतम् ।।"},
{"c": "7.95", "n": "42", "i": 37195, "v": "वज्राशनिसमस्पर्शैः सुपर्वभिरजिह्मगैः । ते साश्वयाना निहताः समावव्रुर्वसुंधराम् ।।"},
{"c": "7.95", "n": "43", "i": 37196, "v": "अल्पावशिष्टाः संभग्नाः कृच्छ्रप्राणा विचेतसः । जिताः संख्ये महाराज युयुधानेन दंशिताः ।।"},
{"c": "7.95", "n": "44", "i": 37197, "v": "पार्ष्णिभिश्च कशाभिश्च ताडयन्तस्तुरंगमान् । जवमुत्तममास्थाय सर्वतः प्राद्रवन्भयात् ।।"},
{"c": "7.95", "n": "45", "i": 37198, "v": "काम्बोजसैन्यं विद्राव्य दुर्जयं युधि भारत । यवनानां च तत्सैन्यं शकानां च महद्बलम् ।।"},
{"c": "7.95", "n": "46", "i": 37199, "v": "स ततः पुरुषव्याघ्रः सात्यकिः सत्यविक्रमः । प्रहृष्टस्तावकाञ्जित्वा सूतं याहीत्यचोदयत् ।।"},
{"c": "7.95", "n": "47", "i": 37200, "v": "तं यान्तं पृष्ठगोप्तारमर्जुनस्य विशां पते । चारणाः प्रेक्ष्य संहृष्टास्त्वदीयाश्चाप्यपूजयन् ।।"},
{"c": "7.96", "t": "संजय उवाच ।"},
{"c": "7.96", "n": "1", "i": 37201, "v": "जित्वा यवनकाम्बोजान्युयुधानस्ततोऽर्जुनम् । जगाम तव सैन्यस्य मध्येन रथिनां वरः ।।"},
{"c": "7.96", "n": "2", "i": 37202, "v": "शरदंष्ट्रो नरव्याघ्रो विचित्रकवचच्छविः । मृगान्व्याघ्र इवाजिघ्रंस्तव सैन्यमभीषयत् ।।"},
{"c": "7.96", "n": "3", "i": 37203, "v": "स रथेन चरन्मार्गान्धनुरभ्रामयद्भृशम् । रुक्मपृष्ठं महावेगं रुक्मचन्द्रकसंकुलम् ।।"},
{"c": "7.96", "n": "4", "i": 37204, "v": "रुक्माङ्गदशिरस्त्राणो रुक्मवर्मसमावृतः । रुक्मध्वजवरः शूरो मेरुशृङ्ग इवाबभौ ।।"},
{"c": "7.96", "n": "5", "i": 37205, "v": "सधनुर्मण्डलः संख्ये तेजोभास्वररश्मिवान् । शरदीवोदितः सूर्यो नृसूर्यो विरराज ह ।।"},
{"c": "7.96", "n": "6", "i": 37206, "v": "वृषभस्कन्धविक्रान्तो वृषभाक्षो नरर्षभः । तावकानां बभौ मध्ये गवां मध्ये यथा वृषः ।।"},
{"c": "7.96", "n": "7", "i": 37207, "v": "मत्तद्विरदसंकाशं मत्तद्विरदगामिनम् । प्रभिन्नमिव मातङ्गं यूथमध्ये व्यवस्थितम् । व्याघ्रा इव जिघांसन्तस्त्वदीयाभ्यद्रवन्रणे ।।"},
{"c": "7.96", "n": "8", "i": 37208, "v": "द्रोणानीकमतिक्रान्तं भोजानीकं च दुस्तरम् । जलसंधार्णवं तीर्त्वा काम्बोजानां च वाहिनीम् ।।"},
{"c": "7.96", "n": "9", "i": 37209, "v": "हार्दिक्यमकरान्मुक्तं तीर्णं वै सैन्यसागरम् । परिवव्रुः सुसंक्रुद्धास्त्वदीयाः सात्यकिं रथाः ।।"},
{"c": "7.96", "n": "10", "i": 37210, "v": "दुर्योधनश्चित्रसेनो दुःशासनविविंशती । शकुनिर्दुःसहश्चैव युवा दुर्मर्षणः क्रथः ।।"},
{"c": "7.96", "n": "11", "i": 37211, "v": "अन्ये च बहवः शूराः शस्त्रवन्तो दुरासदाः । पृष्ठतः सात्यकिं यान्तमन्वधावन्नमर्षिताः ।।"},
{"c": "7.96", "n": "12", "i": 37212, "v": "अथ शब्दो महानासीत्तव सैन्यस्य मारिष । मारुतोद्धूतवेगस्य सागरस्येव पर्वणि ।।"},
{"c": "7.96", "n": "13", "i": 37213, "v": "तानभिद्रवतः सर्वान्समीक्ष्य शिनिपुंगवः । शनैर्याहीति यन्तारमब्रवीत्प्रहसन्निव ।।"},
{"c": "7.96", "n": "14", "i": 37214, "v": "इदमेति समुद्धूतं धार्तराष्ट्रस्य यद्बलम् । मामेवाभिमुखं तूर्णं गजाश्वरथपत्तिमत् ।।"},
{"c": "7.96", "n": "15", "i": 37215, "v": "नादयन्वै दिशः सर्वा रथघोषेण सारथे । पृथिवीं चान्तरिक्षं च कम्पयन्सागरानपि ।।"},
{"c": "7.96", "n": "16", "i": 37216, "v": "एतद्बलार्णवं तात वारयिष्ये महारणे । पौर्णमास्यामिवोद्धूतं वेलेव सलिलाशयम् ।।"},
{"c": "7.96", "n": "17", "i": 37217, "v": "पश्य मे सूत विक्रान्तमिन्द्रस्येव महामृधे । एष सैन्यानि शत्रूणां विधमामि शितैः शरैः ।।"},
{"c": "7.96", "n": "18", "i": 37218, "v": "निहतानाहवे पश्य पदात्यश्वरथद्विपान् । मच्छरैरग्निसंकाशैर्विदेहासून्सहस्रशः ।।"},
{"c": "7.96", "n": "19", "i": 37219, "v": "इत्येवं ब्रुवतस्तस्य सात्यकेरमितौजसः । समीपं सैनिकास्ते तु शीघ्रमीयुर्युयुत्सवः । जह्याद्रवस्व तिष्ठेति पश्य पश्येति वादिनः ।।"},
{"c": "7.96", "n": "20", "i": 37220, "v": "तानेवं ब्रुवतो वीरान्सात्यकिर्निशितैः शरैः । जघान त्रिशतानश्वान्कुञ्जरांश्च चतुःशतान् ।।"},
{"c": "7.96", "n": "21", "i": 37221, "v": "स संप्रहारस्तुमुलस्तस्य तेषां च धन्विनाम् । देवासुररणप्रख्यः प्रावर्तत जनक्षयः ।।"},
{"c": "7.96", "n": "22", "i": 37222, "v": "मेघजालनिभं सैन्यं तव पुत्रस्य मारिष । प्रत्यगृह्णाच्छिनेः पौत्रः शरैराशीविषोपमैः ।।"},
{"c": "7.96", "n": "23", "i": 37223, "v": "प्रच्छाद्यमानः समरे शरजालैः स वीर्यवान् । असंभ्रमं महाराज तावकानवधीद्बहून् ।।"},
{"c": "7.96", "n": "24", "i": 37224, "v": "आश्चर्यं तत्र राजेन्द्र सुमहद्दृष्टवानहम् । न मोघः सायकः कश्चित्सात्यकेरभवत्प्रभो ।।"},
{"c": "7.96", "n": "25", "i": 37225, "v": "रथनागाश्वकलिलः पदात्यूर्मिसमाकुलः । शैनेयवेलामासाद्य स्थितः सैन्यमहार्णवः ।।"},
{"c": "7.96", "n": "26", "i": 37226, "v": "संभ्रान्तनरनागाश्वमावर्तत मुहुर्मुहुः । तत्सैन्यमिषुभिस्तेन वध्यमानं समन्ततः । बभ्राम तत्र तत्रैव गावः शीतार्दिता इव ।।"},
{"c": "7.96", "n": "27", "i": 37227, "v": "पदातिनं रथं नागं सादिनं तुरगं तथा । अविद्धं तत्र नाद्राक्षं युयुधानस्य सायकैः ।।"},
{"c": "7.96", "n": "28", "i": 37228, "v": "न तादृक्कदनं राजन्कृतवांस्तत्र फल्गुनः । यादृक्क्षयमनीकानामकरोत्सात्यकिर्नृप । अत्यर्जुनं शिनेः पौत्रो युध्यते भरतर्षभ ।।"},
{"c": "7.96", "n": "29", "i": 37229, "v": "ततो दुर्योधनो राजा सात्वतस्य त्रिभिः शरैः । विव्याध सूतं निशितैश्चतुर्भिश्चतुरो हयान् ।।"},
{"c": "7.96", "n": "30", "i": 37230, "v": "सात्यकिं च त्रिभिर्विद्ध्वा पुनर्विव्याध सोऽष्टभिः । दुःशासनः षोडशभिर्विव्याध शिनिपुंगवम् ।।"},
{"c": "7.96", "n": "31", "i": 37231, "v": "शकुनिः पञ्चविंशत्या चित्रसेनश्च पञ्चभिः । दुःसहः पञ्चदशभिर्विव्याधोरसि सात्यकिम् ।।"},
{"c": "7.96", "n": "32", "i": 37232, "v": "उत्स्मयन्वृष्णिशार्दूलस्तथा बाणैः समाहतः । तानविध्यन्महाराज सर्वानेव त्रिभिस्त्रिभिः ।।"},
{"c": "7.96", "n": "33", "i": 37233, "v": "गाढविद्धानरीन्कृत्वा मार्गणैः सोऽतितेजनैः । शैनेयः श्येनवत्संख्ये व्यचरल्लघुविक्रमः ।।"},
{"c": "7.96", "n": "34", "i": 37234, "v": "सौबलस्य धनुश्छित्त्वा हस्तावापं निकृत्य च । दुर्योधनं त्रिभिर्बाणैरभ्यविध्यत्स्तनान्तरे ।।"},
{"c": "7.96", "n": "35", "i": 37235, "v": "चित्रसेनं शतेनैव दशभिर्दुःसहं तथा । दुःशासनं च विंशत्या विव्याध शिनिपुंगवः ।।"},
{"c": "7.96", "n": "36", "i": 37236, "v": "अथान्यद्धनुरादाय स्यालस्तव विशां पते । अष्टभिः सात्यकिं विद्ध्वा पुनर्विव्याध पञ्चभिः ।।"},
{"c": "7.96", "n": "37", "i": 37237, "v": "दुःशासनश्च दशभिर्दुःसहश्च त्रिभिः शरैः । दुर्मुखश्च द्वादशभी राजन्विव्याध सात्यकिम् ।।"},
{"c": "7.96", "n": "38", "i": 37238, "v": "दुर्योधनस्त्रिसप्तत्या विद्ध्वा भारत माधवम् । ततोऽस्य निशितैर्बाणैस्त्रिभिर्विव्याध सारथिम् ।।"},
{"c": "7.96", "n": "39", "i": 37239, "v": "तान्सर्वान्सहिताञ्शूरान्यतमानान्महारथान् । पञ्चभिः पञ्चभिर्बाणैः पुनर्विव्याध सात्यकिः ।।"},
{"c": "7.96", "n": "40", "i": 37240, "v": "ततः स रथिनां श्रेष्ठस्तव पुत्रस्य सारथिम् । आजघानाशु भल्लेन स हतो न्यपतद्भुवि ।।"},
{"c": "7.96", "n": "41", "i": 37241, "v": "पातिते सारथौ तस्मिंस्तव पुत्ररथः प्रभो । वातायमानैस्तैरश्वैरपानीयत संगरात् ।।"},
{"c": "7.96", "n": "42", "i": 37242, "v": "ततस्तव सुता राजन्सैनिकाश्च विशां पते । राज्ञो रथमभिप्रेक्ष्य विद्रुताः शतशोऽभवन् ।।"},
{"c": "7.96", "n": "43", "i": 37243, "v": "विद्रुतं तत्र तत्सैन्यं दृष्ट्वा भारत सात्यकिः । अवाकिरच्छरैस्तीक्ष्णै रुक्मपुङ्खैः शिलाशितैः ।।"},
{"c": "7.96", "n": "44", "i": 37244, "v": "विद्राव्य सर्वसैन्यानि तावकानि समन्ततः । प्रययौ सात्यकी राजञ्श्वेताश्वस्य रथं प्रति ।।"},
{"c": "7.96", "n": "45", "i": 37245, "v": "तं शरानाददानं च रक्षमाणं च सारथिम् । आत्मानं मोचयन्तं च तावकाः समपूजयन् ।।"},
{"c": "7.97", "t": "धृतराष्ट्र उवाच ।"},
{"c": "7.97", "n": "1", "i": 37246, "v": "संप्रमृद्य महत्सैन्यं यान्तं शैनेयमर्जुनम् । निर्ह्रीका मम ते पुत्राः किमकुर्वत संजय ।।"},
{"c": "7.97", "n": "2", "i": 37247, "v": "कथं चैषां तथा युद्धे धृतिरासीन्मुमूर्षताम् । शैनेयचरितं दृष्ट्वा सदृशं सव्यसाचिनः ।।"},
{"c": "7.97", "n": "3", "i": 37248, "v": "किं नु वक्ष्यन्ति ते क्षात्रं सैन्यमध्ये पराजिताः । कथं च सात्यकिर्युद्धे व्यतिक्रान्तो महायशाः ।।"},
{"c": "7.97", "n": "4", "i": 37249, "v": "कथं च मम पुत्राणां जीवतां तत्र संजय । शैनेयोऽभिययौ युद्धे तन्ममाचक्ष्व तत्त्वतः ।।"},
{"c": "7.97", "n": "5", "i": 37250, "v": "अत्यद्भुतमिदं तात त्वत्सकाशाच्छृणोम्यहम् । एकस्य बहुभिर्युद्धं शत्रुभिर्वै महारथैः ।।"},
{"c": "7.97", "n": "6", "i": 37251, "v": "विपरीतमहं मन्ये मन्दभाग्यान्सुतान्प्रति । यत्रावध्यन्त समरे सात्वतेन महात्मना ।।"},
{"c": "7.97", "n": "7", "i": 37252, "v": "एकस्य हि न पर्याप्तं मत्सैन्यं तस्य संजय । क्रुद्धस्य युयुधानस्य सर्वे तिष्ठन्तु पाण्डवाः ।।"},
{"c": "7.97", "n": "8", "i": 37253, "v": "निर्जित्य समरे द्रोणं कृतिनं युद्धदुर्मदम् । यथा पशुगणान्सिंहस्तद्वद्धन्ता सुतान्मम ।।"},
{"c": "7.97", "n": "9", "i": 37254, "v": "कृतवर्मादिभिः शूरैर्यत्तैर्बहुभिराहवे । युयुधानो न शकितो हन्तुं यः पुरुषर्षभः ।।"},
{"c": "7.97", "n": "10", "i": 37255, "v": "नैतदीदृशकं युद्धं कृतवांस्तत्र फल्गुनः । यादृशं कृतवान्युद्धं शिनेर्नप्ता महायशाः ।।"},
{"c": "7.97", "t": "संजय उवाच ।"},
{"c": "7.97", "n": "11", "i": 37256, "v": "तव दुर्मन्त्रिते राजन्दुर्योधनकृतेन च । शृणुष्वावहितो भूत्वा यत्ते वक्ष्यामि भारत ।।"},
{"c": "7.97", "n": "12", "i": 37257, "v": "ते पुनः संन्यवर्तन्त कृत्वा संशप्तकान्मिथः । परां युद्धे मतिं कृत्वा पुत्रस्य तव शासनात् ।।"},
{"c": "7.97", "n": "13", "i": 37258, "v": "त्रीणि सादिसहस्राणि दुर्योधनपुरोगमाः । शकाः काम्बोजबाह्लीका यवनाः पारदास्तथा ।।"},
{"c": "7.97", "n": "14", "i": 37259, "v": "कुणिन्दास्तङ्गणाम्बष्ठाः पैशाचाश्च समन्दराः । अभ्यद्रवन्त शैनेयं शलभाः पावकं यथा ।।"},
{"c": "7.97", "n": "15", "i": 37260, "v": "युक्ताश्च पार्वतीयानां रथाः पाषाणयोधिनाम् । शूराः पञ्चशता राजञ्शैनेयं समुपाद्रवन् ।।"},
{"c": "7.97", "n": "16", "i": 37261, "v": "ततो रथसहस्रेण महारथशतेन च । द्विरदानां सहस्रेण द्विसाहस्रैश्च वाजिभिः ।।"},
{"c": "7.97", "n": "17", "i": 37262, "v": "शरवर्षाणि मुञ्चन्तो विविधानि महारथाः । अभ्यद्रवन्त शैनेयमसंख्येयाश्च पत्तयः ।।"},
{"c": "7.97", "n": "18", "i": 37263, "v": "तांश्च संचोदयन्सर्वान्घ्नतैनमिति भारत । दुःशासनो महाराज सात्यकिं पर्यवारयत् ।।"},
{"c": "7.97", "n": "19", "i": 37264, "v": "तत्राद्भुतमपश्याम शैनेयचरितं महत् । यदेको बहुभिः सार्धमसंभ्रान्तमयुध्यत ।।"},
{"c": "7.97", "n": "20", "i": 37265, "v": "अवधीच्च रथानीकं द्विरदानां च तद्बलम् । सादिनश्चैव तान्सर्वान्दस्यूनपि च सर्वशः ।।"},
{"c": "7.97", "n": "21", "i": 37266, "v": "तत्र चक्रैर्विमथितैर्भग्नैश्च परमायुधैः । अक्षैश्च बहुधा भग्नैरीषादण्डकबन्धुरैः ।।"},
{"c": "7.97", "n": "22", "i": 37267, "v": "कूबरैर्मथितैश्चापि ध्वजैश्चापि निपातितैः । वर्मभिश्चामरैश्चैव व्यवकीर्णा वसुंधरा ।।"},
{"c": "7.97", "n": "23", "i": 37268, "v": "स्रग्भिराभरणैर्वस्त्रैरनुकर्षैश्च मारिष । संछन्ना वसुधा तत्र द्यौर्ग्रहैरिव भारत ।।"},
{"c": "7.97", "n": "24", "i": 37269, "v": "गिरिरूपधराश्चापि पतिताः कुञ्जरोत्तमाः । अञ्जनस्य कुले जाता वामनस्य च भारत । सुप्रतीककुले जाता महापद्मकुले तथा ।।"},
{"c": "7.97", "n": "25", "i": 37270, "v": "ऐरावणकुले चैव तथान्येषु कुलेषु च । जाता दन्तिवरा राजञ्शेरते बहवो हताः ।।"},
{"c": "7.97", "n": "26", "i": 37271, "v": "वनायुजान्पार्वतीयान्काम्बोजारट्टबाह्लिकान् । तथा हयवरान्राजन्निजघ्ने तत्र सात्यकिः ।।"},
{"c": "7.97", "n": "27", "i": 37272, "v": "नानादेशसमुत्थांश्च नानाजात्यांश्च पत्तिनः । निजघ्ने तत्र शैनेयः शतशोऽथ सहस्रशः ।।"},
{"c": "7.97", "n": "28", "i": 37273, "v": "तेषु प्रकाल्यमानेषु दस्यून्दुःशासनोऽब्रवीत् । निवर्तध्वमधर्मज्ञा युध्यध्वं किं सृतेन वः ।।"},
{"c": "7.97", "n": "29", "i": 37274, "v": "तांश्चापि सर्वान्संप्रेक्ष्य पुत्रो दुःशासनस्तव । पाषाणयोधिनः शूरान्पार्वतीयानचोदयत् ।।"},
{"c": "7.97", "n": "30", "i": 37275, "v": "अश्मयुद्धेषु कुशला नैतज्जानाति सात्यकिः । अश्मयुद्धमजानन्तं घ्नतैनं युद्धकामुकम् ।।"},
{"c": "7.97", "n": "31", "i": 37276, "v": "तथैव कुरवः सर्वे नाश्मयुद्धविशारदाः । अभिद्रवत मा भैष्ट न वः प्राप्स्यति सात्यकिः ।।"},
{"c": "7.97", "n": "32", "i": 37277, "v": "ततो गजशिशुप्रख्यैरुपलैः शैलवासिनः । उद्यतैर्युयुधानस्य स्थिता मरणकाङ्क्षिणः ।।"},
{"c": "7.97", "n": "33", "i": 37278, "v": "क्षेपणीयैस्तथाप्यन्ये सात्वतस्य वधैषिणः । चोदितास्तव पुत्रेण रुरुधुः सर्वतोदिशम् ।।"},
{"c": "7.97", "n": "34", "i": 37279, "v": "तेषामापततामेव शिलायुद्धं चिकीर्षताम् । सात्यकिः प्रतिसंधाय त्रिंशतं प्राहिणोच्छरान् ।।"},
{"c": "7.97", "n": "35", "i": 37280, "v": "तामश्मवृष्टिं तुमुलां पार्वतीयैः समीरिताम् । बिभेदोरगसंकाशैर्नाराचैः शिनिपुंगवः ।।"},
{"c": "7.97", "n": "36", "i": 37281, "v": "तैरश्मचूर्णैर्दीप्यद्भिः खद्योतानामिव व्रजैः । प्रायः सैन्यान्यवध्यन्त हाहाभूतानि मारिष ।।"},
{"c": "7.97", "n": "37", "i": 37282, "v": "ततः पञ्चशताः शूराः समुद्यतमहाशिलाः । निकृत्तबाहवो राजन्निपेतुर्धरणीतले ।।"},
{"c": "7.97", "n": "38", "i": 37283, "v": "पाषाणयोधिनः शूरान्यतमानानवस्थितान् । अवधीद्बहुसाहस्रांस्तदद्भुतमिवाभवत् ।।"},
{"c": "7.97", "n": "39", "i": 37284, "v": "ततः पुनर्बस्तमुखैरश्मवृष्टिं समन्ततः । अयोहस्तैः शूलहस्तैर्दरदैः खशतङ्गणैः ।।"},
{"c": "7.97", "n": "40", "i": 37285, "v": "अम्बष्ठैश्च कुणिन्दैश्च क्षिप्तां क्षिप्तां स सात्यकिः । नाराचैः प्रतिविव्याध प्रेक्षमाणो महाबलः ।।"},
{"c": "7.97", "n": "41", "i": 37286, "v": "अद्रीणां भिद्यमानानामन्तरिक्षे शितैः शरैः । शब्देन प्राद्रवन्राजन्गजाश्वरथपत्तयः ।।"},
{"c": "7.97", "n": "42", "i": 37287, "v": "अश्मचूर्णैः समाकीर्णा मनुष्याश्च वयांसि च । नाशक्नुवन्नवस्थातुं भ्रमरैरिव दंशिताः ।।"},
{"c": "7.97", "n": "43", "i": 37288, "v": "हतशिष्टा विरुधिरा भिन्नमस्तकपिण्डिकाः । कुञ्जराः संन्यवर्तन्त युयुधानरथं प्रथि ।।"},
{"c": "7.97", "n": "44", "i": 37289, "v": "ततः शब्दः समभवत्तव सैन्यस्य मारिष । माधवेनार्द्यमानस्य सागरस्येव दारुणः ।।"},
{"c": "7.97", "n": "45", "i": 37290, "v": "तं शब्दं तुमुलं श्रुत्वा द्रोणो यन्तारमब्रवीत् । एष सूत रणे क्रुद्धः सात्वतानां महारथः ।।"},
{"c": "7.97", "n": "46", "i": 37291, "v": "दारयन्बहुधा सैन्यं रणे चरति कालवत् । यत्रैष शब्दस्तुमुलस्तत्र सूत रथं नय ।।"},
{"c": "7.97", "n": "47", "i": 37292, "v": "पाषाणयोधिभिर्नूनं युयुधानः समागतः । तथा हि रथिनः सर्वे ह्रियन्ते विद्रुतैर्हयैः ।।"},
{"c": "7.97", "n": "48", "i": 37293, "v": "विशस्त्रकवचा रुग्णास्तत्र तत्र पतन्ति च । न शक्नुवन्ति यन्तारः संयन्तुं तुमुले हयान् ।।"},
{"c": "7.97", "n": "49", "i": 37294, "v": "इत्येवं ब्रुवतो राजन्भारद्वाजस्य धीमतः । प्रत्युवाच ततो यन्ता द्रोणं शस्त्रभृतां वरम् ।।"},
{"c": "7.97", "n": "50", "i": 37295, "v": "आयुष्मन्द्रवते सैन्यं कौरवेयं समन्ततः । पश्य योधान्रणे भिन्नान्धावमानांस्ततस्ततः ।।"},
{"c": "7.97", "n": "51", "i": 37296, "v": "एते च सहिताः शूराः पाञ्चालाः पाण्डवैः सह । त्वामेव हि जिघांसन्तः प्राद्रवन्ति समन्ततः ।।"},
{"c": "7.97", "n": "52", "i": 37297, "v": "अत्र कार्यं समाधत्स्व प्राप्तकालमरिंदम । स्थाने वा गमने वापि दूरं यातश्च सात्यकिः ।।"},
{"c": "7.97", "n": "53", "i": 37298, "v": "तथैवं वदतस्तस्य भारद्वाजस्य मारिष । प्रत्यदृश्यत शैनेयो निघ्नन्बहुविधान्रथान् ।।"},
{"c": "7.97", "n": "54", "i": 37299, "v": "ते वध्यमानाः समरे युयुधानेन तावकाः । युयुधानरथं त्यक्त्वा द्रोणानीकाय दुद्रुवुः ।।"},
{"c": "7.97", "n": "55", "i": 37300, "v": "यैस्तु दुःशासनः सार्धं रथैः पूर्वं न्यवर्तत । ते भीतास्त्वभ्यधावन्त सर्वे द्रोणरथं प्रति ।।"},
{"c": "7.98", "t": "संजय उवाच ।"},
{"c": "7.98", "n": "1", "i": 37301, "v": "दुःशासनरथं दृष्ट्वा समीपे पर्यवस्थितम् । भारद्वाजस्ततो वाक्यं दुःशासनमथाब्रवीत् ।।"},
{"c": "7.98", "n": "2", "i": 37302, "v": "दुःशासन रथाः सर्वे कस्मादेते प्रविद्रुताः । कच्चित्क्षेमं तु नृपतेः कच्चिज्जीवति सैन्धवः ।।"},
{"c": "7.98", "n": "3", "i": 37303, "v": "राजपुत्रो भवानत्र राजभ्राता महारथः । किमर्थं द्रवसे युद्धे यौवराज्यमवाप्य हि ।।"},
{"c": "7.98", "n": "4", "i": 37304, "v": "स्वयं वैरं महत्कृत्वा पाञ्चालैः पाण्डवैः सह । एकं सात्यकिमासाद्य कथं भीतोऽसि संयुगे ।।"},
{"c": "7.98", "n": "5", "i": 37305, "v": "न जानीषे पुरा त्वं तु गृह्णन्नक्षान्दुरोदरे । शरा ह्येते भविष्यन्ति दारुणाशीविषोपमाः ।।"},
{"c": "7.98", "n": "6", "i": 37306, "v": "अप्रियाणां च वचनं पाण्डवेषु विशेषतः । द्रौपद्याश्च परिक्लेशस्त्वन्मूलो ह्यभवत्पुरा ।।"},
{"c": "7.98", "n": "7", "i": 37307, "v": "क्व ते मानश्च दर्पश्च क्व च तद्वीर गर्जितम् । आशीविषसमान्पार्थान्कोपयित्वा क्व यास्यसि ।।"},
{"c": "7.98", "n": "8", "i": 37308, "v": "शोच्येयं भारती सेना राजा चैव सुयोधनः । यस्य त्वं कर्कशो भ्राता पलायनपरायणः ।।"},
{"c": "7.98", "n": "9", "i": 37309, "v": "ननु नाम त्वया वीर दीर्यमाणा भयार्दिता । स्वबाहुबलमास्थाय रक्षितव्या ह्यनीकिनी । स त्वमद्य रणं त्यक्त्वा भीतो हर्षयसे परान् ।।"},
{"c": "7.98", "n": "10", "i": 37310, "v": "विद्रुते त्वयि सैन्यस्य नायके शत्रुसूदन । कोऽन्यः स्थास्यति संग्रामे भीतो भीते व्यपाश्रये ।।"},
{"c": "7.98", "n": "11", "i": 37311, "v": "एकेन सात्वतेनाद्य युध्यमानस्य चानघ । पलायने तव मतिः संग्रामाद्धि प्रवर्तते ।।"},
{"c": "7.98", "n": "12", "i": 37312, "v": "यदा गाण्डीवधन्वानं भीमसेनं च कौरव । यमौ च युधि द्रष्टासि तदा त्वं किं करिष्यसि ।।"},
{"c": "7.98", "n": "13", "i": 37313, "v": "युधि फल्गुनबाणानां सूर्याग्निसमतेजसाम् । न तुल्याः सात्यकिशरा येषां भीतः पलायसे ।।"},
{"c": "7.98", "n": "14", "i": 37314, "v": "यदि तावत्कृता बुद्धिः पलायनपरायणा । पृथिवी धर्मराजस्य शमेनैव प्रदीयताम् ।।"},
{"c": "7.98", "n": "15", "i": 37315, "v": "यावत्फल्गुननाराचा निर्मुक्तोरगसंनिभाः । नाविशन्ति शरीरं ते तावत्संशाम्य पाण्डवैः ।।"},
{"c": "7.98", "n": "16", "i": 37316, "v": "यावत्ते पृथिवीं पार्था हत्वा भ्रातृशतं रणे । नाक्षिपन्ति महात्मानस्तावत्संशाम्य पाण्डवैः ।।"},
{"c": "7.98", "n": "17", "i": 37317, "v": "यावन्न क्रुध्यते राजा धर्मपुत्रो युधिष्ठिरः । कृष्णश्च समरश्लाघी तावत्संशाम्य पाण्डवैः ।।"},
{"c": "7.98", "n": "18", "i": 37318, "v": "यावद्भीमो महाबाहुर्विगाह्य महतीं चमूम् । सोदरांस्ते न मृद्नाति तावत्संशाम्य पाण्डवैः ।।"},
{"c": "7.98", "n": "19", "i": 37319, "v": "पूर्वमुक्तश्च ते भ्राता भीष्मेण स सुयोधनः । अजेयाः पाण्डवाः संख्ये सौम्य संशाम्य पाण्डवैः । न च तत्कृतवान्मन्दस्तव भ्राता सुयोधनः ।।"},
{"c": "7.98", "n": "20", "i": 37320, "v": "स युद्धे धृतिमास्थाय यत्तो युध्यस्व पाण्डवैः । गच्छ तूर्णं रथेनैव तत्र तिष्ठति सात्यकिः ।।"},
{"c": "7.98", "n": "21", "i": 37321, "v": "त्वया हीनं बलं ह्येतद्विद्रविष्यति भारत । आत्मार्थं योधय रणे सात्यकिं सत्यविक्रमम् ।।"},
{"c": "7.98", "n": "22", "i": 37322, "v": "एवमुक्तस्तव सुतो नाब्रवीत्किंचिदप्यसौ । श्रुतं चाश्रुतवत्कृत्वा प्रायाद्येन स सात्यकिः ।।"},
{"c": "7.98", "n": "23", "i": 37323, "v": "सैन्येन महता युक्तो म्लेच्छानामनिवर्तिनाम् । आसाद्य च रणे यत्तो युयुधानमयोधयत् ।।"},
{"c": "7.98", "n": "24", "i": 37324, "v": "द्रोणोऽपि रथिनां श्रेष्ठः पाञ्चालान्पाण्डवांस्तथा । अभ्यद्रवत संक्रुद्धो जवमास्थाय मध्यमम् ।।"},
{"c": "7.98", "n": "25", "i": 37325, "v": "प्रविश्य च रणे द्रोणः पाञ्चालानां वरूथिनीम् । द्रावयामास योधान्वै शतशोऽथ सहस्रशः ।।"},
{"c": "7.98", "n": "26", "i": 37326, "v": "ततो द्रोणो महाराज नाम विश्राव्य संयुगे । पाण्डुपाञ्चालमत्स्यानां प्रचक्रे कदनं महत् ।।"},
{"c": "7.98", "n": "27", "i": 37327, "v": "तं जयन्तमनीकानि भारद्वाजं ततस्ततः । पाञ्चालपुत्रो द्युतिमान्वीरकेतुः समभ्ययात् ।।"},
{"c": "7.98", "n": "28", "i": 37328, "v": "स द्रोणं पञ्चभिर्विद्ध्वा शरैः संनतपर्वभिः । ध्वजमेकेन विव्याध सारथिं चास्य सप्तभिः ।।"},
{"c": "7.98", "n": "29", "i": 37329, "v": "तत्राद्भुतं महाराज दृष्टवानस्मि संयुगे । यद्द्रोणो रभसं युद्धे पाञ्चाल्यं नाभ्यवर्तत ।।"},
{"c": "7.98", "n": "30", "i": 37330, "v": "संनिरुद्धं रणे द्रोणं पाञ्चाला वीक्ष्य मारिष । आवव्रुः सर्वतो राजन्धर्मपुत्रजयैषिणः ।।"},
{"c": "7.98", "n": "31", "i": 37331, "v": "ते शरैरग्निसंकाशैस्तोमरैश्च महाधनैः । शस्त्रैश्च विविधै राजन्द्रोणमेकमवाकिरन् ।।"},
{"c": "7.98", "n": "32", "i": 37332, "v": "निहत्य तान्बाणगणान्द्रोणो राजन्समन्ततः । महाजलधरान्व्योम्नि मातरिश्वा विवानिव ।।"},
{"c": "7.98", "n": "33", "i": 37333, "v": "ततः शरं महाघोरं सूर्यपावकसंनिभम् । संदधे परवीरघ्नो वीरकेतुरथं प्रति ।।"},
{"c": "7.98", "n": "34", "i": 37334, "v": "स भित्त्वा तु शरो राजन्पाञ्चाल्यं कुलनन्दनम् । अभ्यगाद्धरणीं तूर्णं लोहितार्द्रो ज्वलन्निव ।।"},
{"c": "7.98", "n": "35", "i": 37335, "v": "ततोऽपतद्रथात्तूर्णं पाञ्चाल्यः कुलनन्दनः । पर्वताग्रादिव महांश्चम्पको वायुपीडितः ।।"},
{"c": "7.98", "n": "36", "i": 37336, "v": "तस्मिन्हते महेष्वासे राजपुत्रे महाबले । पाञ्चालास्त्वरिता द्रोणं समन्तात्पर्यवारयन् ।।"},
{"c": "7.98", "n": "37", "i": 37337, "v": "चित्रकेतुः सुधन्वा च चित्रवर्मा च भारत । तथा चित्ररथश्चैव भ्रातृव्यसनकर्षिताः ।।"},
{"c": "7.98", "n": "38", "i": 37338, "v": "अभ्यद्रवन्त सहिता भारद्वाजं युयुत्सवः । मुञ्चन्तः शरवर्षाणि तपान्ते जलदा इव ।।"},
{"c": "7.98", "n": "39", "i": 37339, "v": "स वध्यमानो बहुधा राजपुत्रैर्महारथैः । व्यश्वसूतरथांश्चक्रे कुमारान्कुपितो रणे ।।"},
{"c": "7.98", "n": "40", "i": 37340, "v": "तथापरैः सुनिशितैर्भल्लैस्तेषां महायशाः । पुष्पाणीव विचिन्वन्हि सोत्तमाङ्गान्यपातयत् ।।"},
{"c": "7.98", "n": "41", "i": 37341, "v": "ते रथेभ्यो हताः पेतुः क्षितौ राजन्सुवर्चसः । देवासुरे पुरा युद्धे यथा दैतेयदानवाः ।।"},
{"c": "7.98", "n": "42", "i": 37342, "v": "तान्निहत्य रणे राजन्भारद्वाजः प्रतापवान् । कार्मुकं भ्रामयामास हेमपृष्ठं दुरासदम् ।।"},
{"c": "7.98", "n": "43", "i": 37343, "v": "पाञ्चालान्निहतान्दृष्ट्वा देवकल्पान्महारथान् । धृष्टद्युम्नो भृशं क्रुद्धो नेत्राभ्यां पातयञ्जलम् । अभ्यवर्तत संग्रामे क्रुद्धो द्रोणरथं प्रति ।।"},
{"c": "7.98", "n": "44", "i": 37344, "v": "ततो हा हेति सहसा नादः समभवन्नृप । पाञ्चाल्येन रणे दृष्ट्वा द्रोणमावारितं शरैः ।।"},
{"c": "7.98", "n": "45", "i": 37345, "v": "संछाद्यमानो बहुधा पार्षतेन महात्मना । न विव्यथे ततो द्रोणः स्मयन्नेवान्वयुध्यत ।।"},
{"c": "7.98", "n": "46", "i": 37346, "v": "ततो द्रोणं महाराज पाञ्चाल्यः क्रोधमूर्छितः । आजघानोरसि क्रुद्धो नवत्या नतपर्वणाम् ।।"},
{"c": "7.98", "n": "47", "i": 37347, "v": "स गाढविद्धो बलिना भारद्वाजो महायशाः । निषसाद रथोपस्थे कश्मलं च जगाम ह ।।"},
{"c": "7.98", "n": "48", "i": 37348, "v": "तं वै तथागतं दृष्ट्वा धृष्टद्युम्नः पराक्रमी । समुत्सृज्य धनुस्तूर्णमसिं जग्राह वीर्यवान् ।।"},
{"c": "7.98", "n": "49", "i": 37349, "v": "अवप्लुत्य रथाच्चापि त्वरितः स महारथः । आरुरोह रथं तूर्णं भारद्वाजस्य मारिष । हर्तुमैच्छच्छिरः कायात्क्रोधसंरक्तलोचनः ।।"},
{"c": "7.98", "n": "50", "i": 37350, "v": "प्रत्याश्वस्तस्ततो द्रोणो धनुर्गृह्य महाबलः । शरैर्वैतस्तिकै राजन्नित्यमासन्नयोधिभिः । योधयामास समरे धृष्टद्युम्नं महारथम् ।।"},
{"c": "7.98", "n": "51", "i": 37351, "v": "ते हि वैतस्तिका नाम शरा आसन्नयोधिनः । द्रोणस्य विदिता राजन्धृष्टद्युम्नमवाक्षिपन् ।।"},
{"c": "7.98", "n": "52", "i": 37352, "v": "स वध्यमानो बहुभिः सायकैस्तैर्महाबलः । अवप्लुत्य रथात्तूर्णं भग्नवेगः पराक्रमी ।।"},
{"c": "7.98", "n": "53", "i": 37353, "v": "आरुह्य स्वरथं वीरः प्रगृह्य च महद्धनुः । विव्याध समरे द्रोणं धृष्टद्युम्नो महारथः ।।"},
{"c": "7.98", "n": "54", "i": 37354, "v": "तदद्भुतं तयोर्युद्धं भूतसंघा ह्यपूजयन् । क्षत्रियाश्च महाराज ये चान्ये तत्र सैनिकाः ।।"},
{"c": "7.98", "n": "55", "i": 37355, "v": "अवश्यं समरे द्रोणो धृष्टद्युम्नेन संगतः । वशमेष्यति नो राज्ञः पाञ्चाला इति चुक्रुशुः ।।"},
{"c": "7.98", "n": "56", "i": 37356, "v": "द्रोणस्तु त्वरितो युद्धे धृष्टद्युम्नस्य सारथेः । शिरः प्रच्यावयामास फलं पक्वं तरोरिव । ततस्ते प्रद्रुता वाहा राजंस्तस्य महात्मनः ।।"},
{"c": "7.98", "n": "57", "i": 37357, "v": "तेषु प्रद्रवमाणेषु पाञ्चालान्सृञ्जयांस्तथा । व्यद्रावयद्रणे द्रोणस्तत्र तत्र पराक्रमी ।।"},
{"c": "7.98", "n": "58", "i": 37358, "v": "विजित्य पाण्डुपाञ्चालान्भारद्वाजः प्रतापवान् । स्वं व्यूहं पुनरास्थाय स्थिरोऽभवदरिंदमः । न चैनं पाण्डवा युद्धे जेतुमुत्सहिरे प्रभो ।।"},
{"c": "7.99", "t": "संजय उवाच ।"},
{"c": "7.99", "n": "1", "i": 37359, "v": "ततो दुःशासनो राजञ्शैनेयं समुपाद्रवत् । किरञ्शरसहस्राणि पर्जन्य इव वृष्टिमान् ।।"},
{"c": "7.99", "n": "2", "i": 37360, "v": "स विद्ध्वा सात्यकिं षष्ट्या तथा षोडशभिः शरैः । नाकम्पयत्स्थितं युद्धे मैनाकमिव पर्वतम् ।।"},
{"c": "7.99", "n": "3", "i": 37361, "v": "स तु दुःशासनं वीरः सायकैरावृणोद्भृशम् । मशकं समनुप्राप्तमूर्णनाभिरिवोर्णया ।।"},
{"c": "7.99", "n": "4", "i": 37362, "v": "दृष्ट्वा दुःशासनं राजा तथा शरशताचितम् । त्रिगर्तांश्चोदयामास युयुधानरथं प्रति ।।"},
{"c": "7.99", "n": "5", "i": 37363, "v": "तेऽगच्छन्युयुधानस्य समीपं क्रूरकारिणः । त्रिगर्तानां त्रिसाहस्रा रथा युद्धविशारदाः ।।"},
{"c": "7.99", "n": "6", "i": 37364, "v": "ते तु तं रथवंशेन महता पर्यवारयन् । स्थिरां कृत्वा मतिं युद्धे भूत्वा संशप्तका मिथः ।।"},
{"c": "7.99", "n": "7", "i": 37365, "v": "तेषां प्रयततां युद्धे शरवर्षाणि मुञ्चताम् । योधान्पञ्चशतान्मुख्यानग्रानीके व्यपोथयत् ।।"},
{"c": "7.99", "n": "8", "i": 37366, "v": "तेऽपतन्त हतास्तूर्णं शिनिप्रवरसायकैः । महामारुतवेगेन रुग्णा इव महाद्रुमाः ।।"},
{"c": "7.99", "n": "9", "i": 37367, "v": "रथैश्च बहुधा छिन्नैर्ध्वजैश्चैव विशां पते । हयैश्च कनकापीडैः पतितैस्तत्र मेदिनी ।।"},
{"c": "7.99", "n": "10", "i": 37368, "v": "शैनेयशरसंकृत्तैः शोणितौघपरिप्लुतैः । अशोभत महाराज किंशुकैरिव पुष्पितैः ।।"},
{"c": "7.99", "n": "11", "i": 37369, "v": "ते वध्यमानाः समरे युयुधानेन तावकाः । त्रातारं नाध्यगच्छन्त पङ्कमग्ना इव द्विपाः ।।"},
{"c": "7.99", "n": "12", "i": 37370, "v": "ततस्ते पर्यवर्तन्त सर्वे द्रोणरथं प्रति । भयात्पतगराजस्य गर्तानीव महोरगाः ।।"},
{"c": "7.99", "n": "13", "i": 37371, "v": "हत्वा पञ्चशतान्योधाञ्शरैराशीविषोपमैः । प्रायात्स शनकैर्वीरो धनंजयरथं प्रति ।।"},
{"c": "7.99", "n": "14", "i": 37372, "v": "तं प्रयान्तं नरश्रेष्ठं पुत्रो दुःशासनस्तव । विव्याध नवभिस्तूर्णं शरैः संनतपर्वभिः ।।"},
{"c": "7.99", "n": "15", "i": 37373, "v": "स तु तं प्रतिविव्याध पञ्चभिर्निशितैः शरैः । रुक्मपुङ्खैर्महेष्वासो गार्ध्रपत्रैरजिह्मगैः ।।"},
{"c": "7.99", "n": "16", "i": 37374, "v": "सात्यकिं तु महाराज प्रहसन्निव भारत । दुःशासनस्त्रिभिर्विद्ध्वा पुनर्विव्याध पञ्चभिः ।।"},
{"c": "7.99", "n": "17", "i": 37375, "v": "शैनेयस्तव पुत्रं तु विद्ध्वा पञ्चभिराशुगैः । धनुश्चास्य रणे छित्त्वा विस्मयन्नर्जुनं ययौ ।।"},
{"c": "7.99", "n": "18", "i": 37376, "v": "ततो दुःशासनः क्रुद्धो वृष्णिवीराय गच्छते । सर्वपारशवीं शक्तिं विससर्ज जिघांसया ।।"},
{"c": "7.99", "n": "19", "i": 37377, "v": "तां तु शक्तिं तदा घोरां तव पुत्रस्य सात्यकिः । चिच्छेद शतधा राजन्निशितैः कङ्कपत्रिभिः ।।"},
{"c": "7.99", "n": "20", "i": 37378, "v": "अथान्यद्धनुरादाय पुत्रस्तव जनेश्वर । सात्यकिं दशभिर्विद्ध्वा सिंहनादं ननाद ह ।।"},
{"c": "7.99", "n": "21", "i": 37379, "v": "सात्यकिस्तु रणे क्रुद्धो मोहयित्वा सुतं तव । शरैरग्निशिखाकारैराजघान स्तनान्तरे । सर्वायसैस्तीक्ष्णवक्त्रैरष्टाभिर्विव्यधे पुनः ।।"},
{"c": "7.99", "n": "22", "i": 37380, "v": "दुःशासनस्तु विंशत्या सात्यकिं प्रत्यविध्यत । सात्वतोऽपि महाराज तं विव्याध स्तनान्तरे । त्रिभिरेव महावेगैः शरैः संनतपर्वभिः ।।"},
{"c": "7.99", "n": "23", "i": 37381, "v": "ततोऽस्य वाहान्निशितैः शरैर्जघ्ने महारथः । सारथिं च सुसंक्रुद्धः शरैः संनतपर्वभिः ।।"},
{"c": "7.99", "n": "24", "i": 37382, "v": "धनुरेकेन भल्लेन हस्तावापं च पञ्चभिः । ध्वजं च रथशक्तिं च भल्लाभ्यां परमास्त्रवित् । चिच्छेद विशिखैस्तीक्ष्णैस्तथोभौ पार्ष्णिसारथी ।।"},
{"c": "7.99", "n": "25", "i": 37383, "v": "स छिन्नधन्वा विरथो हताश्वो हतसारथिः । त्रिगर्तसेनापतिना स्वरथेनापवाहितः ।।"},
{"c": "7.99", "n": "26", "i": 37384, "v": "तमभिद्रुत्य शैनेयो मुहूर्तमिव भारत । न जघान महाबाहुर्भीमसेनवचः स्मरन् ।।"},
{"c": "7.99", "n": "27", "i": 37385, "v": "भीमसेनेन हि वधः सुतानां तव भारत । प्रतिज्ञातः सभामध्ये सर्वेषामेव संयुगे ।।"},
{"c": "7.99", "n": "28", "i": 37386, "v": "तथा दुःशासनं जित्वा सात्यकिः संयुगे प्रभो । जगाम त्वरितो राजन्येन यातो धनंजयः ।।"},
{"c": "7.100", "t": "धृतराष्ट्र उवाच ।"},
{"c": "7.100", "n": "1", "i": 37387, "v": "किं तस्यां मम सेनायां नासन्केचिन्महारथाः । ये तथा सात्यकिं यान्तं नैवाघ्नन्नाप्यवारयन् ।।"},
{"c": "7.100", "n": "2", "i": 37388, "v": "एको हि समरे कर्म कृतवान्सत्यविक्रमः । शक्रतुल्यबलो युद्धे महेन्द्रो दानवेष्विव ।।"},
{"c": "7.100", "n": "3", "i": 37389, "v": "अथ वा शून्यमासीत्तद्येन यातः स सात्यकिः । एको वै बहुलाः सेनाः प्रमृद्नन्पुरुषर्षभः ।।"},
{"c": "7.100", "n": "4", "i": 37390, "v": "कथं च युध्यमानानामपक्रान्तो महात्मनाम् । एको बहूनां शैनेयस्तन्ममाचक्ष्व संजय ।।"},
{"c": "7.100", "t": "संजय उवाच ।"},
{"c": "7.100", "n": "5", "i": 37391, "v": "राजन्सेनासमुद्योगो रथनागाश्वपत्तिमान् । तुमुलस्तव सैन्यानां युगान्तसदृशोऽभवत् ।।"},
{"c": "7.100", "n": "6", "i": 37392, "v": "आह्णिकेषु समूहेषु तव सैन्यस्य मानद । नास्ति लोके समः कश्चित्समूह इति मे मतिः ।।"},
{"c": "7.100", "n": "7", "i": 37393, "v": "तत्र देवाः स्म भाषन्ते चारणाश्च समागताः । एतदन्ताः समूहा वै भविष्यन्ति महीतले ।।"},
{"c": "7.100", "n": "8", "i": 37394, "v": "न चैव तादृशः कश्चिद्व्यूह आसीद्विशां पते । यादृग्जयद्रथवधे द्रोणेन विहितोऽभवत् ।।"},
{"c": "7.100", "n": "9", "i": 37395, "v": "चण्डवाताभिपन्नानां समुद्राणामिव स्वनः । रणेऽभवद्बलौघानामन्योन्यमभिधावताम् ।।"},
{"c": "7.100", "n": "10", "i": 37396, "v": "पार्थिवानां समेतानां बहून्यासन्नरोत्तम । त्वद्बले पाण्डवानां च सहस्राणि शतानि च ।।"},
{"c": "7.100", "n": "11", "i": 37397, "v": "संरब्धानां प्रवीराणां समरे दृढकर्मणाम् । तत्रासीत्सुमहाञ्शब्दस्तुमुलो लोमहर्षणः ।।"},
{"c": "7.100", "n": "12", "i": 37398, "v": "अथाक्रन्दद्भीमसेनो धृष्टद्युम्नश्च मारिष । नकुलः सहदेवश्च धर्मराजश्च पाण्डवः ।।"},
{"c": "7.100", "n": "13", "i": 37399, "v": "आगच्छत प्रहरत बलवत्परिधावत । प्रविष्टावरिसेनां हि वीरौ माधवपाण्डवौ ।।"},
{"c": "7.100", "n": "14", "i": 37400, "v": "यथा सुखेन गच्छेतां जयद्रथवधं प्रति । तथा प्रकुरुत क्षिप्रमिति सैन्यान्यचोदयत् । तयोरभावे कुरवः कृतार्थाः स्युर्वयं जिताः ।।"},
{"c": "7.100", "n": "15", "i": 37401, "v": "ते यूयं सहिता भूत्वा तूर्णमेव बलार्णवम् । क्षोभयध्वं महावेगाः पवनाः सागरं यथा ।।"},
{"c": "7.100", "n": "16", "i": 37402, "v": "भीमसेनेन ते राजन्पाञ्चाल्येन च चोदिताः । आजघ्नुः कौरवान्संख्ये त्यक्त्वासूनात्मनः प्रियान् ।।"},
{"c": "7.100", "n": "17", "i": 37403, "v": "इच्छन्तो निधनं युद्धे शस्त्रैरुत्तमतेजसः । स्वर्गार्थं मित्रकार्यार्थं नाभ्यरक्षन्त जीवितम् ।।"},
{"c": "7.100", "n": "18", "i": 37404, "v": "तथैव तावका राजन्प्रार्थयन्तो महद्यशः । आर्यां युद्धे मतिं कृत्वा युद्धायैवोपतस्थिरे ।।"},
{"c": "7.100", "n": "19", "i": 37405, "v": "तस्मिंस्तु तुमुले युद्धे वर्तमाने महाभये । हत्वा सर्वाणि सैन्यानि प्रायात्सात्यकिरर्जुनम् ।।"},
{"c": "7.100", "n": "20", "i": 37406, "v": "कवचानां प्रभास्तत्र सूर्यरश्मिविचित्रिताः । दृष्टीः संख्ये सैनिकानां प्रतिजघ्नुः समन्ततः ।।"},
{"c": "7.100", "n": "21", "i": 37407, "v": "तथा प्रयतमानेषु पाण्डवेयेषु निर्भयः । दुर्योधनो महाराज व्यगाहत महद्बलम् ।।"},
{"c": "7.100", "n": "22", "i": 37408, "v": "स संनिपातस्तुमुलस्तेषां तस्य च भारत । अभवत्सर्वसैन्यानामभावकरणो महान् ।।"},
{"c": "7.100", "t": "धृतराष्ट्र उवाच ।"},
{"c": "7.100", "n": "23", "i": 37409, "v": "तथा गतेषु सैन्येषु तथा कृच्छ्रगतः स्वयम् । कच्चिद्दुर्योधनः सूत नाकार्षीत्पृष्ठतो रणम् ।।"},
{"c": "7.100", "n": "24", "i": 37410, "v": "एकस्य च बहूनां च संनिपातो महाहवे । विशेषतो नृपतिना विषमः प्रतिभाति मे ।।"},
{"c": "7.100", "n": "25", "i": 37411, "v": "सोऽत्यन्तसुखसंवृद्धो लक्ष्म्या लोकस्य चेश्वरः । एको बहून्समासाद्य कच्चिन्नासीत्पराङ्मुखः ।।"},
{"c": "7.100", "t": "संजय उवाच ।"},
{"c": "7.100", "n": "26", "i": 37412, "v": "राजन्संग्राममाश्चर्यं तव पुत्रस्य भारत । एकस्य च बहूनां च शृणुष्व गदतोऽद्भुतम् ।।"},
{"c": "7.100", "n": "27", "i": 37413, "v": "दुर्योधनेन सहसा पाण्डवी पृतना रणे । नलिनी द्विरदेनेव समन्ताद्विप्रलोडिता ।।"},
{"c": "7.100", "n": "28", "i": 37414, "v": "तथा सेनां कृतां दृष्ट्वा तव पुत्रेण कौरव । भीमसेनपुरोगास्तं पाञ्चालाः समुपाद्रवन् ।।"},
{"c": "7.100", "n": "29", "i": 37415, "v": "स भीमसेनं दशभिर्माद्रीपुत्रौ त्रिभिस्त्रिभिः । विराटद्रुपदौ षड्भिः शतेन च शिखण्डिनम् ।।"},
{"c": "7.100", "n": "30", "i": 37416, "v": "धृष्टद्युम्नं च विंशत्या धर्मपुत्रं च सप्तभिः । केकयान्दशभिर्विद्ध्वा द्रौपदेयांस्त्रिभिस्त्रिभिः ।।"},
{"c": "7.100", "n": "31", "i": 37417, "v": "शतशश्चापरान्योधान्सद्विपांश्च रथान्रणे । शरैरवचकर्तोग्रैः क्रुद्धोऽन्तक इव प्रजाः ।।"},
{"c": "7.100", "n": "32", "i": 37418, "v": "न संदधन्विमुञ्चन्वा मण्डलीकृतकार्मुकः । अदृश्यत रिपून्निघ्नञ्शिक्षयास्त्रबलेन च ।।"},
{"c": "7.100", "n": "33", "i": 37419, "v": "तस्य तान्निघ्नतः शत्रून्हेमपृष्ठं महद्धनुः । भल्लाभ्यां पाण्डवो ज्येष्ठस्त्रिधा चिच्छेद मारिष ।।"},
{"c": "7.100", "n": "34", "i": 37420, "v": "विव्याध चैनं बहुभिः सम्यगस्तैः शितैः शरैः । वर्माण्याशु समासाद्य ते भग्नाः क्षितिमाविशन् ।।"},
{"c": "7.100", "n": "35", "i": 37421, "v": "ततः प्रमुदिताः पार्थाः परिवव्रुर्युधिष्ठिरम् । यथा वृत्रवधे देवा मुदा शक्रं महर्षिभिः ।।"},
{"c": "7.100", "n": "36", "i": 37422, "v": "अथ दुर्योधनो राजा दृढमादाय कार्मुकम् । तिष्ठ तिष्ठेति राजानं ब्रुवन्पाण्डवमभ्ययात् ।।"},
{"c": "7.100", "n": "37", "i": 37423, "v": "तं तथा वादिनं राजंस्तव पुत्रं महारथम् । प्रत्युद्ययुः प्रमुदिताः पाञ्चाला जयगृद्धिनः ।।"},
{"c": "7.100", "n": "38", "i": 37424, "v": "तान्द्रोणः प्रतिजग्राह परीप्सन्युधि पाण्डवम् । चण्डवातोद्धुतान्मेघान्सजलानचलो यथा ।।"},
{"c": "7.100", "n": "39", "i": 37425, "v": "तत्र राजन्महानासीत्संग्रामो भूरिवर्धनः । रुद्रस्याक्रीडसंकाशः संहारः सर्वदेहिनाम् ।।"},
{"c": "7.101", "t": "संजय उवाच ।"},
{"c": "7.101", "n": "1", "i": 37426, "v": "अपराह्णे महाराज संग्रामः समपद्यत । पर्जन्यसमनिर्घोषः पुनर्द्रोणस्य सोमकैः ।।"},
{"c": "7.101", "n": "2", "i": 37427, "v": "शोणाश्वं रथमास्थाय नरवीरः समाहितः । समरेऽभ्यद्रवत्पाण्डूञ्जवमास्थाय मध्यमम् ।।"},
{"c": "7.101", "n": "3", "i": 37428, "v": "तव प्रियहिते युक्तो महेष्वासो महाबलः । चित्रपुङ्खैः शितैर्बाणैः कलशोत्तमसंभवः ।।"},
{"c": "7.101", "n": "4", "i": 37429, "v": "वरान्वरान्हि योधानां विचिन्वन्निव भारत । अक्रीडत रणे राजन्भारद्वाजः प्रतापवान् ।।"},
{"c": "7.101", "n": "5", "i": 37430, "v": "तमभ्ययाद्बृहत्क्षत्रः केकयानां महारथः । भ्रातॄणां वीरपञ्चानां ज्येष्ठः समरकर्कशः ।।"},
{"c": "7.101", "n": "6", "i": 37431, "v": "विमुञ्चन्विशिखांस्तीक्ष्णानाचार्यं छादयन्भृशम् । महामेघो यथा वर्षं विमुञ्चन्गन्धमादने ।।"},
{"c": "7.101", "n": "7", "i": 37432, "v": "तस्य द्रोणो महाराज स्वर्णपुङ्खाञ्शिलाशितान् । प्रेषयामास संक्रुद्धः सायकान्दश सप्त च ।।"},
{"c": "7.101", "n": "8", "i": 37433, "v": "तांस्तु द्रोणधनुर्मुक्तान्घोरानाशीविषोपमान् । एकैकं दशभिर्बाणैर्युधि चिच्छेद हृष्टवत् ।।"},
{"c": "7.101", "n": "9", "i": 37434, "v": "तस्य तल्लाघवं दृष्ट्वा प्रहसन्द्विजसत्तमः । प्रेषयामास विशिखानष्टौ संनतपर्वणः ।।"},
{"c": "7.101", "n": "10", "i": 37435, "v": "तान्दृष्ट्वा पततः शीघ्रं द्रोणचापच्युताञ्शरान् । अवारयच्छरैरेव तावद्भिर्निशितैर्दृढैः ।।"},
{"c": "7.101", "n": "11", "i": 37436, "v": "ततोऽभवन्महाराज तव सैन्यस्य विस्मयः । बृहत्क्षत्रेण तत्कर्म कृतं दृष्ट्वा सुदुष्करम् ।।"},
{"c": "7.101", "n": "12", "i": 37437, "v": "ततो द्रोणो महाराज केकयं वै विशेषयन् । प्रादुश्चक्रे रणे दिव्यं ब्राह्ममस्त्रं महातपाः ।।"},
{"c": "7.101", "n": "13", "i": 37438, "v": "तदस्य राजन्कैकेयः प्रत्यवारयदच्युतः । ब्राह्मेणैव महाबाहुराहवे समुदीरितम् ।।"},
{"c": "7.101", "n": "14", "i": 37439, "v": "प्रतिहन्य तदस्त्रं तु भारद्वाजस्य संयुगे । विव्याध ब्राह्मणं षष्ट्या स्वर्णपुङ्खैः शिलाशितैः ।।"},
{"c": "7.101", "n": "15", "i": 37440, "v": "तं द्रोणो द्विपदां श्रेष्ठो नाराचेन समर्पयत् । स तस्य कवचं भित्त्वा प्राविशद्धरणीतलम् ।।"},
{"c": "7.101", "n": "16", "i": 37441, "v": "कृष्णसर्पो यथा मुक्तो वल्मीकं नृपसत्तम । तथाभ्यगान्महीं बाणो भित्त्वा कैकेयमाहवे ।।"},
{"c": "7.101", "n": "17", "i": 37442, "v": "सोऽतिविद्धो महाराज द्रोणेनास्त्रविदा भृशम् । क्रोधेन महताविष्टो व्यावृत्य नयने शुभे ।।"},
{"c": "7.101", "n": "18", "i": 37443, "v": "द्रोणं विव्याध सप्तत्या स्वर्णपुङ्खैः शिलाशितैः । सारथिं चास्य भल्लेन बाह्वोरुरसि चार्पयत् ।।"},
{"c": "7.101", "n": "19", "i": 37444, "v": "द्रोणस्तु बहुधा विद्धो बृहत्क्षत्रेण मारिष । असृजद्विशिखांस्तीक्ष्णान्केकयस्य रथं प्रति ।।"},
{"c": "7.101", "n": "20", "i": 37445, "v": "व्याकुलीकृत्य तं द्रोणो बृहत्क्षत्रं महारथम् । व्यसृजत्सायकं तीक्ष्णं केकयं प्रति भारत ।।"},
{"c": "7.101", "n": "21", "i": 37446, "v": "स गाढविद्धस्तेनाशु महाराज स्तनान्तरे । रथात्पुरुषशार्दूलः संभिन्नहृदयोऽपतत् ।।"},
{"c": "7.101", "n": "22", "i": 37447, "v": "बृहत्क्षत्रे हते राजन्केकयानां महारथे । शैशुपालिः सुसंक्रुद्धो यन्तारमिदमब्रवीत् ।।"},
{"c": "7.101", "n": "23", "i": 37448, "v": "सारथे याहि यत्रैष द्रोणस्तिष्ठति दंशितः । विनिघ्नन्केकयान्सर्वान्पाञ्चालानां च वाहिनीम् ।।"},
{"c": "7.101", "n": "24", "i": 37449, "v": "तस्य तद्वचनं श्रुत्वा सारथी रथिनां वरम् । द्रोणाय प्रापयामास काम्बोजैर्जवनैर्हयैः ।।"},
{"c": "7.101", "n": "25", "i": 37450, "v": "धृष्टकेतुश्च चेदीनामृषभोऽतिबलोदितः । सहसा प्रापतद्द्रोणं पतंग इव पावकम् ।।"},
{"c": "7.101", "n": "26", "i": 37451, "v": "सोऽभ्यविध्यत्ततो द्रोणं षष्ट्या साश्वरथध्वजम् । पुनश्चान्यैः शरैस्तीक्ष्णैः सुप्तं व्याघ्रं तुदन्निव ।।"},
{"c": "7.101", "n": "27", "i": 37452, "v": "तस्य द्रोणो धनुर्मध्ये क्षुरप्रेण शितेन ह । चिच्छेद राज्ञो बलिनो यतमानस्य संयुगे ।।"},
{"c": "7.101", "n": "28", "i": 37453, "v": "अथान्यद्धनुरादाय शैशुपालिर्महारथः । विव्याध सायकैर्द्रोणं पुनः सुनिशितैर्दृढैः ।।"},
{"c": "7.101", "n": "29", "i": 37454, "v": "तस्य द्रोणो हयान्हत्वा सारथिं च महाबलः । अथैनं पञ्चविंशत्या सायकानां समार्पयत् ।।"},
{"c": "7.101", "n": "30", "i": 37455, "v": "विरथो विधनुष्कश्च चेदिराजोऽपि संयुगे । गदां चिक्षेप संक्रुद्धो भारद्वाजरथं प्रति ।।"},
{"c": "7.101", "n": "31", "i": 37456, "v": "तामापतन्तीं सहसा घोररूपां भयावहाम् । अश्मसारमयीं गुर्वीं तपनीयविभूषिताम् । शरैरनेकसाहस्रैर्भारद्वाजो न्यपातयत् ।।"},
{"c": "7.101", "n": "32", "i": 37457, "v": "सा पपात गदा भूमौ भारद्वाजेन सादिता । रक्तमाल्याम्बरधरा तारेव नभसस्तलात् ।।"},
{"c": "7.101", "n": "33", "i": 37458, "v": "गदां विनिहतां दृष्ट्वा धृष्टकेतुरमर्षणः । तोमरं व्यसृजत्तूर्णं शक्तिं च कनकोज्ज्वलाम् ।।"},
{"c": "7.101", "n": "34", "i": 37459, "v": "तोमरं तु त्रिभिर्बाणैर्द्रोणश्छित्त्वा महामृधे । शक्तिं चिच्छेद सहसा कृतहस्तो महाबलः ।।"},
{"c": "7.101", "n": "35", "i": 37460, "v": "ततोऽस्य विशिखं तीक्ष्णं वधार्थं वधकाङ्क्षिणः । प्रेषयामास समरे भारद्वाजः प्रतापवान् ।।"},
{"c": "7.101", "n": "36", "i": 37461, "v": "स तस्य कवचं भित्त्वा हृदयं चामितौजसः । अभ्यगाद्धरणीं बाणो हंसः पद्मसरो यथा ।।"},
{"c": "7.101", "n": "37", "i": 37462, "v": "पतंगं हि ग्रसेच्चाषो यथा राजन्बुभुक्षितः । तथा द्रोणोऽग्रसच्छूरो धृष्टकेतुं महामृधे ।।"},
{"c": "7.101", "n": "38", "i": 37463, "v": "निहते चेदिराजे तु तत्खण्डं पित्र्यमाविशत् । अमर्षवशमापन्नः पुत्रोऽस्य परमास्त्रवित् ।।"},
{"c": "7.101", "n": "39", "i": 37464, "v": "तमपि प्रहसन्द्रोणः शरैर्निन्ये यमक्षयम् । महाव्याघ्रो महारण्ये मृगशावं यथा बली ।।"},
{"c": "7.101", "n": "40", "i": 37465, "v": "तेषु प्रक्षीयमाणेषु पाण्डवेयेषु भारत । जरासंधसुतो वीरः स्वयं द्रोणमुपाद्रवत् ।।"},
{"c": "7.101", "n": "41", "i": 37466, "v": "स तु द्रोणं महाराज छादयन्सायकैः शितैः । अदृश्यमकरोत्तूर्णं जलदो भास्करं यथा ।।"},
{"c": "7.101", "n": "42", "i": 37467, "v": "तस्य तल्लाघवं दृष्ट्वा द्रोणः क्षत्रियमर्दनः । व्यसृजत्सायकांस्तूर्णं शतशोऽथ सहस्रशः ।।"},
{"c": "7.101", "n": "43", "i": 37468, "v": "छादयित्वा रणे द्रोणो रथस्थं रथिनां वरम् । जारासंधिमथो जघ्ने मिषतां सर्वधन्विनाम् ।।"},
{"c": "7.101", "n": "44", "i": 37469, "v": "यो यः स्म लीयते द्रोणं तं तं द्रोणोऽन्तकोपमः । आदत्त सर्वभूतानि प्राप्ते काले यथान्तकः ।।"},
{"c": "7.101", "n": "45", "i": 37470, "v": "ततो द्रोणो महेष्वासो नाम विश्राव्य संयुगे । शरैरनेकसाहस्रैः पाण्डवेयान्व्यमोहयत् ।।"},
{"c": "7.101", "n": "46", "i": 37471, "v": "ततो द्रोणाङ्किता बाणाः स्वर्णपुङ्खाः शिलाशिताः । नरान्नागान्हयांश्चैव निजघ्नुः सर्वतो रणे ।।"},
{"c": "7.101", "n": "47", "i": 37472, "v": "ते वध्यमाना द्रोणेन शक्रेणेव महासुराः । समकम्पन्त पाञ्चाला गावः शीतार्दिता इव ।।"},
{"c": "7.101", "n": "48", "i": 37473, "v": "ततो निष्टानको घोरः पाण्डवानामजायत । द्रोणेन वध्यमानेषु सैन्येषु भरतर्षभ ।।"},
{"c": "7.101", "n": "49", "i": 37474, "v": "मोहिताः शरवर्षेण भारद्वाजस्य संयुगे । ऊरुग्राहगृहीता हि पाञ्चालानां महारथाः ।।"},
{"c": "7.101", "n": "50", "i": 37475, "v": "चेदयश्च महाराज सृञ्जयाः सोमकास्तथा । अभ्यद्रवन्त संहृष्टा भारद्वाजं युयुत्सया ।।"},
{"c": "7.101", "n": "51", "i": 37476, "v": "हत द्रोणं हत द्रोणमिति ते द्रोणमभ्ययुः । यतन्तः पुरुषव्याघ्राः सर्वशक्त्या महाद्युतिम् । निनीषन्तो रणे द्रोणं यमस्य सदनं प्रति ।।"},
{"c": "7.101", "n": "52", "i": 37477, "v": "यतमानांस्तु तान्वीरान्भारद्वाजः शिलीमुखैः । यमाय प्रेषयामास चेदिमुख्यान्विशेषतः ।।"},
{"c": "7.101", "n": "53", "i": 37478, "v": "तेषु प्रक्षीयमाणेषु चेदिमुख्येषु भारत । पाञ्चालाः समकम्पन्त द्रोणसायकपीडिताः ।।"},
{"c": "7.101", "n": "54", "i": 37479, "v": "प्राक्रोशन्भीमसेनं ते धृष्टद्युम्नरथं प्रति । दृष्ट्वा द्रोणस्य कर्माणि तथारूपाणि मारिष ।।"},
{"c": "7.101", "n": "55", "i": 37480, "v": "ब्राह्मणेन तपो नूनं चरितं दुश्चरं महत् । तथा हि युधि विक्रान्तो दहति क्षत्रियर्षभान् ।।"},
{"c": "7.101", "n": "56", "i": 37481, "v": "धर्मो युद्धं क्षत्रियस्य ब्राह्मणस्य परं तपः । तपस्वी कृतविद्यश्च प्रेक्षितेनापि निर्दहेत् ।।"},
{"c": "7.101", "n": "57", "i": 37482, "v": "द्रोणास्त्रमग्निसंस्पर्शं प्रविष्टाः क्षत्रियर्षभाः । बहवो दुस्तरं घोरं यत्रादह्यन्त भारत ।।"},
{"c": "7.101", "n": "58", "i": 37483, "v": "यथाबलं यथोत्साहं यथासत्त्वं महाद्युतिः । मोहयन्सर्वभूतानि द्रोणो हन्ति बलानि नः ।।"},
{"c": "7.101", "n": "59", "i": 37484, "v": "तेषां तद्वचनं श्रुत्वा क्षत्रधर्मा व्यवस्थितः । अर्धचन्द्रेण चिच्छेद द्रोणस्य सशरं धनुः ।।"},
{"c": "7.101", "n": "60", "i": 37485, "v": "स संरब्धतरो भूत्वा द्रोणः क्षत्रियमर्दनः । अन्यत्कार्मुकमादाय भास्वरं वेगवत्तरम् ।।"},
{"c": "7.101", "n": "61", "i": 37486, "v": "तत्राधाय शरं तीक्ष्णं भारघ्नं विमलं दृढम् । आकर्णपूर्णमाचार्यो बलवानभ्यवासृजत् ।।"},
{"c": "7.101", "n": "62", "i": 37487, "v": "स हत्वा क्षत्रधर्माणं जगाम धरणीतलम् । स भिन्नहृदयो वाहादपतन्मेदिनीतले ।।"},
{"c": "7.101", "n": "63", "i": 37488, "v": "ततः सैन्यान्यकम्पन्त धृष्टद्युम्नसुते हते । अथ द्रोणं समारोहच्चेकितानो महारथः ।।"},
{"c": "7.101", "n": "64", "i": 37489, "v": "स द्रोणं दशभिर्बाणैः प्रत्यविध्यत्स्तनान्तरे । चतुर्भिः सारथिं चास्य चतुर्भिश्चतुरो हयान् ।।"},
{"c": "7.101", "n": "65", "i": 37490, "v": "तस्याचार्यः षोडशभिरविध्यद्दक्षिणं भुजम् । ध्वजं षोडशभिर्बाणैर्यन्तारं चास्य सप्तभिः ।।"},
{"c": "7.101", "n": "66", "i": 37491, "v": "तस्य सूते हते तेऽश्वा रथमादाय विद्रुताः । समरे शरसंवीता भारद्वाजेन मारिष ।।"},
{"c": "7.101", "n": "67", "i": 37492, "v": "चेकितानरथं दृष्ट्वा विद्रुतं हतसारथिम् । पाञ्चालान्पाण्डवांश्चैव महद्भयमथाविशत् ।।"},
{"c": "7.101", "n": "68", "i": 37493, "v": "तान्समेतान्रणे शूरांश्चेदिपाञ्चालसृञ्जयान् । समन्ताद्द्रावयन्द्रोणो बह्वशोभत मारिष ।।"},
{"c": "7.101", "n": "69", "i": 37494, "v": "आकर्णपलितः श्यामो वयसाशीतिकात्परः । रणे पर्यचरद्द्रोणो वृद्धः षोडशवर्षवत् ।।"},
{"c": "7.101", "n": "70", "i": 37495, "v": "अथ द्रोणं महाराज विचरन्तमभीतवत् । वज्रहस्तममन्यन्त शत्रवः शत्रुसूदनम् ।।"},
{"c": "7.101", "n": "71", "i": 37496, "v": "ततोऽब्रवीन्महाराज द्रुपदो बुद्धिमान्नृप । लुब्धोऽयं क्षत्रियान्हन्ति व्याघ्रः क्षुद्रमृगानिव ।।"},
{"c": "7.101", "n": "72", "i": 37497, "v": "कृच्छ्रान्दुर्योधनो लोकान्पापः प्राप्स्यति दुर्मतिः । यस्य लोभाद्विनिहताः समरे क्षत्रियर्षभाः ।।"},
{"c": "7.101", "n": "73", "i": 37498, "v": "शतशः शेरते भूमौ निकृत्ता गोवृषा इव । रुधिरेण परीताङ्गाः श्वसृगालादनीकृताः ।।"},
{"c": "7.101", "n": "74", "i": 37499, "v": "एवमुक्त्वा महाराज द्रुपदोऽक्षौहिणीपतिः । पुरस्कृत्य रणे पार्थान्द्रोणमभ्यद्रवद्द्रुतम् ।।"},
{"c": "7.102", "t": "संजय उवाच ।"},
{"c": "7.102", "n": "1", "i": 37500, "v": "व्यूहेष्वालोड्यमानेषु पाण्डवानां ततस्ततः । सुदूरमन्वयुः पार्थाः पाञ्चालाः सह सोमकैः ।।"},
{"c": "7.102", "n": "2", "i": 37501, "v": "वर्तमाने तथा रौद्रे संग्रामे लोमहर्षणे । प्रक्षये जगतस्तीव्रे युगान्त इव भारत ।।"},
{"c": "7.102", "n": "3", "i": 37502, "v": "द्रोणे युधि पराक्रान्ते नर्दमाने मुहुर्मुहुः । पाञ्चालेषु च क्षीणेषु वध्यमानेषु पाण्डुषु ।।"},
{"c": "7.102", "n": "4", "i": 37503, "v": "नापश्यच्छरणं किंचिद्धर्मराजो युधिष्ठिरः । चिन्तयामास राजेन्द्र कथमेतद्भविष्यति ।।"},
{"c": "7.102", "n": "5", "i": 37504, "v": "तत्रावेक्ष्य दिशः सर्वाः सव्यसाचिदिदृक्षया । युधिष्ठिरो ददर्शाथ नैव पार्थं न माधवम् ।।"},
{"c": "7.102", "n": "6", "i": 37505, "v": "सोऽपश्यन्नरशार्दूलं वानरर्षभलक्षणम् । गाण्डीवस्य च निर्घोषमशृण्वन्व्यथितेन्द्रियः ।।"},
{"c": "7.102", "n": "7", "i": 37506, "v": "अपश्यन्सात्यकिं चापि वृष्णीनां प्रवरं रथम् । चिन्तयाभिपरीताङ्गो धर्मराजो युधिष्ठिरः । नाध्यगच्छत्तदा शान्तिं तावपश्यन्नरर्षभौ ।।"},
{"c": "7.102", "n": "8", "i": 37507, "v": "लोकोपक्रोशभीरुत्वाद्धर्मराजो महायशाः । अचिन्तयन्महाबाहुः शैनेयस्य रथं प्रति ।।"},
{"c": "7.102", "n": "9", "i": 37508, "v": "पदवीं प्रेषितश्चैव फल्गुनस्य मया रणे । शैनेयः सात्यकिः सत्यो मित्राणामभयंकरः ।।"},
{"c": "7.102", "n": "10", "i": 37509, "v": "तदिदं ह्येकमेवासीद्द्विधा जातं ममाद्य वै । सात्यकिश्च हि मे ज्ञेयः पाण्डवश्च धनंजयः ।।"},
{"c": "7.102", "n": "11", "i": 37510, "v": "सात्यकिं प्रेषयित्वा तु पाण्डवस्य पदानुगम् । सात्वतस्यापि कं युद्धे प्रेषयिष्ये पदानुगम् ।।"},
{"c": "7.102", "n": "12", "i": 37511, "v": "करिष्यामि प्रयत्नेन भ्रातुरन्वेषणं यदि । युयुधानमनन्विष्य लोको मां गर्हयिष्यति ।।"},
{"c": "7.102", "n": "13", "i": 37512, "v": "भ्रातुरन्वेषणं कृत्वा धर्मराजो युधिष्ठिरः । परित्यजति वार्ष्णेयं सात्यकिं सत्यविक्रमम् ।।"},
{"c": "7.102", "n": "14", "i": 37513, "v": "लोकापवादभीरुत्वात्सोऽहं पार्थं वृकोदरम् । पदवीं प्रेषयिष्यामि माधवस्य महात्मनः ।।"},
{"c": "7.102", "n": "15", "i": 37514, "v": "यथैव च मम प्रीतिरर्जुने शत्रुसूदने । तथैव वृष्णिवीरेऽपि सात्वते युद्धदुर्मदे ।।"},
{"c": "7.102", "n": "16", "i": 37515, "v": "अतिभारे नियुक्तश्च मया शैनेयनन्दनः । स तु मित्रोपरोधेन गौरवाच्च महाबलः । प्रविष्टो भारतीं सेनां मकरः सागरं यथा ।।"},
{"c": "7.102", "n": "17", "i": 37516, "v": "असौ हि श्रूयते शब्दः शूराणामनिवर्तिनाम् । मिथः संयुध्यमानानां वृष्णिवीरेण धीमता ।।"},
{"c": "7.102", "n": "18", "i": 37517, "v": "प्राप्तकालं सुबलवन्निश्चित्य बहुधा हि मे । तत्रैव पाण्डवेयस्य भीमसेनस्य धन्विनः । गमनं रोचते मह्यं यत्र यातौ महारथौ ।।"},
{"c": "7.102", "n": "19", "i": 37518, "v": "न चाप्यसह्यं भीमस्य विद्यते भुवि किंचन । शक्तो ह्येष रणे यत्तान्पृथिव्यां सर्वधन्विनः । स्वबाहुबलमास्थाय प्रतिव्यूहितुमञ्जसा ।।"},
{"c": "7.102", "n": "20", "i": 37519, "v": "यस्य बाहुबलं सर्वे समाश्रित्य महात्मनः । वनवासान्निवृत्ताः स्म न च युद्धेषु निर्जिताः ।।"},
{"c": "7.102", "n": "21", "i": 37520, "v": "इतो गते भीमसेने सात्वतं प्रति पाण्डवे । सनाथौ भवितारौ हि युधि सात्वतफल्गुनौ ।।"},
{"c": "7.102", "n": "22", "i": 37521, "v": "कामं त्वशोचनीयौ तौ रणे सात्वतफल्गुनौ । रक्षितौ वासुदेवेन स्वयं चास्त्रविशारदौ ।।"},
{"c": "7.102", "n": "23", "i": 37522, "v": "अवश्यं तु मया कार्यमात्मनः शोकनाशनम् । तस्माद्भीमं नियोक्ष्यामि सात्वतस्य पदानुगम् । ततः प्रतिकृतं मन्ये विधानं सात्यकिं प्रति ।।"},
{"c": "7.102", "n": "24", "i": 37523, "v": "एवं निश्चित्य मनसा धर्मपुत्रो युधिष्ठिरः । यन्तारमब्रवीद्राजन्भीमं प्रति नयस्व माम् ।।"},
{"c": "7.102", "n": "25", "i": 37524, "v": "धर्मराजवचः श्रुत्वा सारथिर्हयकोविदः । रथं हेमपरिष्कारं भीमान्तिकमुपानयत् ।।"},
{"c": "7.102", "n": "26", "i": 37525, "v": "भीमसेनमनुप्राप्य प्राप्तकालमनुस्मरन् । कश्मलं प्राविशद्राजा बहु तत्र समादिशन् ।।"},
{"c": "7.102", "n": "27", "i": 37526, "v": "यः सदेवान्सगन्धर्वान्दैत्यांश्चैकरथोऽजयत् । तस्य लक्ष्म न पश्यामि भीमसेनानुजस्य ते ।।"},
{"c": "7.102", "n": "28", "i": 37527, "v": "ततोऽब्रवीद्धर्मराजं भीमसेनस्तथागतम् । नैवाद्राक्षं न चाश्रौषं तव कश्मलमीदृशम् ।।"},
{"c": "7.102", "n": "29", "i": 37528, "v": "पुरा हि दुःखदीर्णानां भवान्गतिरभूद्धि नः । उत्तिष्ठोत्तिष्ठ राजेन्द्र शाधि किं करवाणि ते ।।"},
{"c": "7.102", "n": "30", "i": 37529, "v": "न ह्यसाध्यमकार्यं वा विद्यते मम मानद । आज्ञापय कुरुश्रेष्ठ मा च शोके मनः कृथाः ।।"},
{"c": "7.102", "n": "31", "i": 37530, "v": "तमब्रवीदश्रुपूर्णः कृष्णसर्प इव श्वसन् । भीमसेनमिदं वाक्यं प्रम्लानवदनो नृपः ।।"},
{"c": "7.102", "n": "32", "i": 37531, "v": "यथा शङ्खस्य निर्घोषः पाञ्चजन्यस्य श्रूयते । प्रेरितो वासुदेवेन संरब्धेन यशस्विना । नूनमद्य हतः शेते तव भ्राता धनंजयः ।।"},
{"c": "7.102", "n": "33", "i": 37532, "v": "तस्मिन्विनिहते नूनं युध्यतेऽसौ जनार्दनः । यस्य सत्त्ववतो वीर्यमुपजीवन्ति पाण्डवाः ।।"},
{"c": "7.102", "n": "34", "i": 37533, "v": "यं भयेष्वभिगच्छन्ति सहस्राक्षमिवामराः । स शूरः सैन्धवप्रेप्सुरन्वयाद्भारतीं चमूम् ।।"},
{"c": "7.102", "n": "35", "i": 37534, "v": "तस्य वै गमनं विद्मो भीम नावर्तनं पुनः । श्यामो युवा गुडाकेशो दर्शनीयो महाभुजः ।।"},
{"c": "7.102", "n": "36", "i": 37535, "v": "व्यूढोरस्को महास्कन्धो मत्तद्विरदविक्रमः । चकोरनेत्रस्ताम्राक्षो द्विषतामघवर्धनः ।।"},
{"c": "7.102", "n": "37", "i": 37536, "v": "तदिदं मम भद्रं ते शोकस्थानमरिंदम । अर्जुनार्थं महाबाहो सात्वतस्य च कारणात् ।।"},
{"c": "7.102", "n": "38", "i": 37537, "v": "वर्धते हविषेवाग्निरिध्यमानः पुनः पुनः । तस्य लक्ष्म न पश्यामि तेन विन्दामि कश्मलम् ।।"},
{"c": "7.102", "n": "39", "i": 37538, "v": "तं विद्धि पुरुषव्याघ्रं सात्वतं च महारथम् । स तं महारथं पश्चादनुयातस्तवानुजम् । तमपश्यन्महाबाहुमहं विन्दामि कश्मलम् ।।"},
{"c": "7.102", "n": "40", "i": 37539, "v": "तस्मात्कृष्णो रणे नूनं युध्यते युद्धकोविदः । यस्य वीर्यवतो वीर्यमुपजीवन्ति पाण्डवाः ।।"},
{"c": "7.102", "n": "41", "i": 37540, "v": "स तत्र गच्छ कौन्तेय यत्र यातो धनंजयः । सात्यकिश्च महावीर्यः कर्तव्यं यदि मन्यसे । वचनं मम धर्मज्ञ ज्येष्ठो भ्राता भवामि ते ।।"},
{"c": "7.102", "n": "42", "i": 37541, "v": "न तेऽर्जुनस्तथा ज्ञेयो ज्ञातव्यः सात्यकिर्यथा । चिकीर्षुर्मत्प्रियं पार्थ प्रयातः सव्यसाचिनः । पदवीं दुर्गमां घोरामगम्यामकृतात्मभिः ।।"},
{"c": "7.102", "t": "भीमसेन उवाच ।"},
{"c": "7.102", "n": "43", "i": 37542, "v": "ब्रह्मेशानेन्द्रवरुणानवहद्यः पुरा रथः । तमास्थाय गतौ कृष्णौ न तयोर्विद्यते भयम् ।।"},
{"c": "7.102", "n": "44", "i": 37543, "v": "आज्ञां तु शिरसा बिभ्रदेष गच्छामि मा शुचः । समेत्य तान्नरव्याघ्रांस्तव दास्यामि संविदम् ।।"},
{"c": "7.102", "t": "संजय उवाच ।"},
{"c": "7.102", "n": "45", "i": 37544, "v": "एतावदुक्त्वा प्रययौ परिदाय युधिष्ठिरम् । धृष्टद्युम्नाय बलवान्सुहृद्भ्यश्च पुनः पुनः । धृष्टद्युम्नं चेदमाह भीमसेनो महाबलः ।।"},
{"c": "7.102", "n": "46", "i": 37545, "v": "विदितं ते महाबाहो यथा द्रोणो महारथः । ग्रहणे धर्मराजस्य सर्वोपायेन वर्तते ।।"},
{"c": "7.102", "n": "47", "i": 37546, "v": "न च मे गमने कृत्यं तादृक्पार्षत विद्यते । यादृशं रक्षणे राज्ञः कार्यमात्ययिकं हि नः ।।"},
{"c": "7.102", "n": "48", "i": 37547, "v": "एवमुक्तोऽस्मि पार्थेन प्रतिवक्तुं स्म नोत्सहे । प्रयास्ये तत्र यत्रासौ मुमूर्षुः सैन्धवः स्थितः । धर्मराजस्य वचने स्थातव्यमविशङ्कया ।।"},
{"c": "7.102", "n": "49", "i": 37548, "v": "सोऽद्य यत्तो रणे पार्थं परिरक्ष युधिष्ठिरम् । एतद्धि सर्वकार्याणां परमं कृत्यमाहवे ।।"},
{"c": "7.102", "n": "50", "i": 37549, "v": "तमब्रवीन्महाराज धृष्टद्युम्नो वृकोदरम् । ईप्सितेन महाबाहो गच्छ पार्थाविचारयन् ।।"},
{"c": "7.102", "n": "51", "i": 37550, "v": "नाहत्वा समरे द्रोणो धृष्टद्युम्नं कथंचन । निग्रहं धर्मराजस्य प्रकरिष्यति संयुगे ।।"},
{"c": "7.102", "n": "52", "i": 37551, "v": "ततो निक्षिप्य राजानं धृष्टद्युम्नाय पाण्डवः । अभिवाद्य गुरुं ज्येष्ठं प्रययौ यत्र फल्गुनः ।।"},
{"c": "7.102", "n": "53", "i": 37552, "v": "परिष्वक्तस्तु कौन्तेयो धर्मराजेन भारत । आघ्रातश्च तथा मूर्ध्नि श्रावितश्चाशिषः शुभाः ।।"},
{"c": "7.102", "n": "54", "i": 37553, "v": "भीमसेनो महाबाहुः कवची शुभकुण्डली । साङ्गदः सतनुत्राणः सशरी रथिनां वरः ।।"},
{"c": "7.102", "n": "55", "i": 37554, "v": "तस्य कार्ष्णायसं वर्म हेमचित्रं महर्द्धिमत् । विबभौ पर्वतश्लिष्टः सविद्युदिव तोयदः ।।"},
{"c": "7.102", "n": "56", "i": 37555, "v": "पीतरक्तासितसितैर्वासोभिश्च सुवेष्टितः । कण्ठत्राणेन च बभौ सेन्द्रायुध इवाम्बुदः ।।"},
{"c": "7.102", "n": "57", "i": 37556, "v": "प्रयाते भीमसेने तु तव सैन्यं युयुत्सया । पाञ्चजन्यरवो घोरः पुनरासीद्विशां पते ।।"},
{"c": "7.102", "n": "58", "i": 37557, "v": "तं श्रुत्वा निनदं घोरं त्रैलोक्यत्रासनं महत् । पुनर्भीमं महाबाहुर्धर्मपुत्रोऽभ्यभाषत ।।"},
{"c": "7.102", "n": "59", "i": 37558, "v": "एष वृष्णिप्रवीरेण ध्मातः सलिलजो भृशम् । पृथिवीं चान्तरिक्षं च विनादयति शङ्खराट् ।।"},
{"c": "7.102", "n": "60", "i": 37559, "v": "नूनं व्यसनमापन्ने सुमहत्सव्यसाचिनि । कुरुभिर्युध्यते सार्धं सर्वैश्चक्रगदाधरः ।।"},
{"c": "7.102", "n": "61", "i": 37560, "v": "नूनमार्या महत्कुन्ती पापमद्य निदर्शनम् । द्रौपदी च सुभद्रा च पश्यन्ति सह बन्धुभिः ।।"},
{"c": "7.102", "n": "62", "i": 37561, "v": "स भीमस्त्वरया युक्तो याहि यत्र धनंजयः । मुह्यन्तीव हि मे सर्वा धनंजयदिदृक्षया । दिशः सप्रदिशः पार्थ सात्वतस्य च कारणात् ।।"},
{"c": "7.102", "n": "63", "i": 37562, "v": "गच्छ गच्छेति च पुनर्भीमसेनमभाषत । भृशं स प्रहितो भ्रात्रा भ्राता भ्रातुः प्रियंकरः । आहत्य दुन्दुभिं भीमः शङ्खं प्रध्माय चासकृत् ।।"},
{"c": "7.102", "n": "64", "i": 37563, "v": "विनद्य सिंहनादं च ज्यां विकर्षन्पुनः पुनः । दर्शयन्घोरमात्मानममित्रान्सहसाभ्ययात् ।।"},
{"c": "7.102", "n": "65", "i": 37564, "v": "तमूहुर्जवना दान्ता विकुर्वाणा हयोत्तमाः । विशोकेनाभिसंयत्ता मनोमारुतरंहसः ।।"},
{"c": "7.102", "n": "66", "i": 37565, "v": "आरुजन्विरुजन्पार्थो ज्यां विकर्षंश्च पाणिना । सोऽवकर्षन्विकर्षंश्च सेनाग्रं समलोडयत् ।।"},
{"c": "7.102", "n": "67", "i": 37566, "v": "तं प्रयान्तं महाबाहुं पाञ्चालाः सहसोमकाः । पृष्ठतोऽनुययुः शूरा मघवन्तमिवामराः ।।"},
{"c": "7.102", "n": "68", "i": 37567, "v": "तं ससेना महाराज सोदर्याः पर्यवारयन् । दुःशलश्चित्रसेनश्च कुण्डभेदी विविंशतिः ।।"},
{"c": "7.102", "n": "69", "i": 37568, "v": "दुर्मुखो दुःसहश्चैव विकर्णश्च शलस्तथा । विन्दानुविन्दौ सुमुखो दीर्घबाहुः सुदर्शनः ।।"},
{"c": "7.102", "n": "70", "i": 37569, "v": "वृन्दारकः सुहस्तश्च सुषेणो दीर्घलोचनः । अभयो रौद्रकर्मा च सुवर्मा दुर्विमोचनः ।।"},
{"c": "7.102", "n": "71", "i": 37570, "v": "विविधै रथिनां श्रेष्ठाः सह सैन्यैः सहानुगैः । संयत्ताः समरे शूरा भीमसेनमुपाद्रवन् ।।"},
{"c": "7.102", "n": "72", "i": 37571, "v": "तान्समीक्ष्य तु कौन्तेयो भीमसेनः पराक्रमी । अभ्यवर्तत वेगेन सिंहः क्षुद्रमृगानिव ।।"},
{"c": "7.102", "n": "73", "i": 37572, "v": "ते महास्त्राणि दिव्यानि तत्र वीरा अदर्शयन् । वारयन्तः शरैर्भीमं मेघाः सूर्यमिवोदितम् ।।"},
{"c": "7.102", "n": "74", "i": 37573, "v": "स तानतीत्य वेगेन द्रोणानीकमुपाद्रवत् । अग्रतश्च गजानीकं शरवर्षैरवाकिरत् ।।"},
{"c": "7.102", "n": "75", "i": 37574, "v": "सोऽचिरेणैव कालेन तद्गजानीकमाशुगैः । दिशः सर्वाः समभ्यस्य व्यधमत्पवनात्मजः ।।"},
{"c": "7.102", "n": "76", "i": 37575, "v": "त्रासिताः शरभस्येव गर्जितेन वने मृगाः । प्राद्रवन्द्विरदाः सर्वे नदन्तो भैरवान्रवान् ।।"},
{"c": "7.102", "n": "77", "i": 37576, "v": "पुनश्चातीत्य वेगेन द्रोणानीकमुपाद्रवत् । तमवारयदाचार्यो वेलेवोद्वृत्तमर्णवम् ।।"},
{"c": "7.102", "n": "78", "i": 37577, "v": "ललाटेऽताडयच्चैनं नाराचेन स्मयन्निव । ऊर्ध्वरश्मिरिवादित्यो विबभौ तत्र पाण्डवः ।।"},
{"c": "7.102", "n": "79", "i": 37578, "v": "स मन्यमानस्त्वाचार्यो ममायं फल्गुनो यथा । भीमः करिष्यते पूजामित्युवाच वृकोदरम् ।।"},
{"c": "7.102", "n": "80", "i": 37579, "v": "भीमसेन न ते शक्यं प्रवेष्टुमरिवाहिनीम् । मामनिर्जित्य समरे शत्रुमध्ये महाबल ।।"},
{"c": "7.102", "n": "81", "i": 37580, "v": "यदि ते सोऽनुजः कृष्णः प्रविष्टोऽनुमते मम । अनीकं न तु शक्यं भोः प्रवेष्टुमिह वै त्वया ।।"},
{"c": "7.102", "n": "82", "i": 37581, "v": "अथ भीमस्तु तच्छ्रुत्वा गुरोर्वाक्यमपेतभीः । क्रुद्धः प्रोवाच वै द्रोणं रक्तताम्रेक्षणः श्वसन् ।।"},
{"c": "7.102", "n": "83", "i": 37582, "v": "तवार्जुनो नानुमते ब्रह्मबन्धो रणाजिरम् । प्रविष्टः स हि दुर्धर्षः शक्रस्यापि विशेद्बलम् ।।"},
{"c": "7.102", "n": "84", "i": 37583, "v": "येन वै परमां पूजां कुर्वता मानितो ह्यसि । नार्जुनोऽहं घृणी द्रोण भीमसेनोऽस्मि ते रिपुः ।।"},
{"c": "7.102", "n": "85", "i": 37584, "v": "पिता नस्त्वं गुरुर्बन्धुस्तथा पुत्रा हि ते वयम् । इति मन्यामहे सर्वे भवन्तं प्रणताः स्थिताः ।।"},
{"c": "7.102", "n": "86", "i": 37585, "v": "अद्य तद्विपरीतं ते वदतोऽस्मासु दृश्यते । यदि शत्रुं त्वमात्मानं मन्यसे तत्तथास्त्विह । एष ते सदृशं शत्रोः कर्म भीमः करोम्यहम् ।।"},
{"c": "7.102", "n": "87", "i": 37586, "v": "अथोद्भ्राम्य गदां भीमः कालदण्डमिवान्तकः । द्रोणायावसृजद्राजन्स रथादवपुप्लुवे ।।"},
{"c": "7.102", "n": "88", "i": 37587, "v": "साश्वसूतध्वजं यानं द्रोणस्यापोथयत्तदा । प्रामृद्नाच्च बहून्योधान्वायुर्वृक्षानिवौजसा ।।"},
{"c": "7.102", "n": "89", "i": 37588, "v": "तं पुनः परिवव्रुस्ते तव पुत्रा रथोत्तमम् । अन्यं च रथमास्थाय द्रोणः प्रहरतां वरः ।।"},
{"c": "7.102", "n": "90", "i": 37589, "v": "ततः क्रुद्धो महाराज भीमसेनः पराक्रमी । अग्रतः स्यन्दनानीकं शरवर्षैरवाकिरत् ।।"},
{"c": "7.102", "n": "91", "i": 37590, "v": "ते वध्यमानाः समरे तव पुत्रा महारथाः । भीमं भीमबलं युद्धेऽयोधयंस्तु जयैषिणः ।।"},
{"c": "7.102", "n": "92", "i": 37591, "v": "ततो दुःशासनः क्रुद्धो रथशक्तिं समाक्षिपत् । सर्वपारशवीं तीक्ष्णां जिघांसुः पाण्डुनन्दनम् ।।"},
{"c": "7.102", "n": "93", "i": 37592, "v": "आपतन्तीं महाशक्तिं तव पुत्रप्रचोदिताम् । द्विधा चिच्छेद तां भीमस्तदद्भुतमिवाभवत् ।।"},
{"c": "7.102", "n": "94", "i": 37593, "v": "अथान्यैर्निशितैर्बाणैः संक्रुद्धः कुण्डभेदिनम् । सुषेणं दीर्घनेत्रं च त्रिभिस्त्रीनवधीद्बली ।।"},
{"c": "7.102", "n": "95", "i": 37594, "v": "ततो वृन्दारकं वीरं कुरूणां कीर्तिवर्धनम् । पुत्राणां तव वीराणां युध्यतामवधीत्पुनः ।।"},
{"c": "7.102", "n": "96", "i": 37595, "v": "अभयं रौद्रकर्माणं दुर्विमोचनमेव च । त्रिभिस्त्रीनवधीद्भीमः पुनरेव सुतांस्तव ।।"},
{"c": "7.102", "n": "97", "i": 37596, "v": "वध्यमाना महाराज पुत्रास्तव बलीयसा । भीमं प्रहरतां श्रेष्ठं समन्तात्पर्यवारयन् ।।"},
{"c": "7.102", "n": "98", "i": 37597, "v": "विन्दानुविन्दौ सहितौ सुवर्माणं च ते सुतम् । प्रहसन्निव कौन्तेयः शरैर्निन्ये यमक्षयम् ।।"},
{"c": "7.102", "n": "99", "i": 37598, "v": "ततः सुदर्शनं वीरं पुत्रं ते भरतर्षभ । विव्याध समरे तूर्णं स पपात ममार च ।।"},
{"c": "7.102", "n": "100", "i": 37599, "v": "सोऽचिरेणैव कालेन तद्रथानीकमाशुगैः । दिशः सर्वाः समभ्यस्य व्यधमत्पाण्डुनन्दनः ।।"},
{"c": "7.102", "n": "101", "i": 37600, "v": "ततो वै रथघोषेण गर्जितेन मृगा इव । वध्यमानाश्च समरे पुत्रास्तव विशां पते । प्राद्रवन्सरथाः सर्वे भीमसेनभयार्दिताः ।।"},
{"c": "7.102", "n": "102", "i": 37601, "v": "अनुयाय तु कौन्तेयः पुत्राणां ते महद्बलम् । विव्याध समरे राजन्कौरवेयान्समन्ततः ।।"},
{"c": "7.102", "n": "103", "i": 37602, "v": "वध्यमाना महाराज भीमसेनेन तावकाः । त्यक्त्वा भीमं रणे यान्ति चोदयन्तो हयोत्तमान् ।।"},
{"c": "7.102", "n": "104", "i": 37603, "v": "तांस्तु निर्जित्य समरे भीमसेनो महाबलः । सिंहनादरवं चक्रे बाहुशब्दं च पाण्डवः ।।"},
{"c": "7.102", "n": "105", "i": 37604, "v": "तलशब्दं च सुमहत्कृत्वा भीमो महाबलः । व्यतीत्य रथिनश्चापि द्रोणानीकमुपाद्रवत् ।।"},
{"c": "7.103", "t": "संजय उवाच ।"},
{"c": "7.103", "n": "1", "i": 37605, "v": "तमुत्तीर्णं रथानीकात्तमसो भास्करं यथा । दिधारयिषुराचार्यः शरवर्षैरवाकिरत् ।।"},
{"c": "7.103", "n": "2", "i": 37606, "v": "पिबन्निव शरौघांस्तान्द्रोणचापवरातिगान् । सोऽभ्यवर्तत सोदर्यान्मायया मोहयन्बलम् ।।"},
{"c": "7.103", "n": "3", "i": 37607, "v": "तं मृधे वेगमास्थाय परं परमधन्विनः । चोदितास्तव पुत्रैश्च सर्वतः पर्यवारयन् ।।"},
{"c": "7.103", "n": "4", "i": 37608, "v": "स तथा संवृतो भीमः प्रहसन्निव भारत । उदयच्छद्गदां तेभ्यो घोरां तां सिंहवन्नदन् । अवासृजच्च वेगेन तेषु तान्प्रमथद्बली ।।"},
{"c": "7.103", "n": "5", "i": 37609, "v": "सेन्द्राशनिरिवेन्द्रेण प्रविद्धा संहतात्मना । घोषेण महता राजन्पूरयित्वेव मेदिनीम् । ज्वलन्ती तेजसा भीमा त्रासयामास ते सुतान् ।।"},
{"c": "7.103", "n": "6", "i": 37610, "v": "तां पतन्तीं महावेगां दृष्ट्वा तेजोभिसंवृताम् । प्राद्रवंस्तावकाः सर्वे नदन्तो भैरवान्रवान् ।।"},
{"c": "7.103", "n": "7", "i": 37611, "v": "तं च शब्दमसंसह्यं तस्याः संलक्ष्य मारिष । प्रापतन्मनुजास्तत्र रथेभ्यो रथिनस्तदा ।।"},
{"c": "7.103", "n": "8", "i": 37612, "v": "स तान्विद्राव्य कौन्तेयः संख्येऽमित्रान्दुरासदः । सुपर्ण इव वेगेन पक्षिराडत्यगाच्चमूम् ।।"},
{"c": "7.103", "n": "9", "i": 37613, "v": "तथा तं विप्रकुर्वाणं रथयूथपयूथपम् । भारद्वाजो महाराज भीमसेनं समभ्ययात् ।।"},
{"c": "7.103", "n": "10", "i": 37614, "v": "द्रोणस्तु समरे भीमं वारयित्वा शरोर्मिभिः । अकरोत्सहसा नादं पाण्डूनां भयमादधत् ।।"},
{"c": "7.103", "n": "11", "i": 37615, "v": "तद्युद्धमासीत्सुमहद्घोरं देवासुरोपमम् । द्रोणस्य च महाराज भीमस्य च महात्मनः ।।"},
{"c": "7.103", "n": "12", "i": 37616, "v": "यदा तु विशिखैस्तीक्ष्णैर्द्रोणचापविनिःसृतैः । वध्यन्ते समरे वीराः शतशोऽथ सहस्रशः ।।"},
{"c": "7.103", "n": "13", "i": 37617, "v": "ततो रथादवप्लुत्य वेगमास्थाय पाण्डवः । निमील्य नयने राजन्पदातिर्द्रोणमभ्ययात् ।।"},
{"c": "7.103", "n": "14", "i": 37618, "v": "यथा हि गोवृषो वर्षं प्रतिगृह्णाति लीलया । तथा भीमो नरव्याघ्रः शरवर्षं समग्रहीत् ।।"},
{"c": "7.103", "n": "15", "i": 37619, "v": "स वध्यमानः समरे रथं द्रोणस्य मारिष । ईषायां पाणिना गृह्य प्रचिक्षेप महाबलः ।।"},
{"c": "7.103", "n": "16", "i": 37620, "v": "द्रोणस्तु सत्वरो राजन्क्षिप्तो भीमेन संयुगे । रथमन्यं समास्थाय व्यूहद्वारमुपाययौ ।।"},
{"c": "7.103", "n": "17", "i": 37621, "v": "तस्मिन्क्षणे तस्य यन्ता तूर्णमश्वानचोदयत् । भीमसेनस्य कौरव्य तदद्भुतमिवाभवत् ।।"},
{"c": "7.103", "n": "18", "i": 37622, "v": "ततः स्वरथमास्थाय भीमसेनो महाबलः । अभ्यवर्तत वेगेन तव पुत्रस्य वाहिनीम् ।।"},
{"c": "7.103", "n": "19", "i": 37623, "v": "स मृद्नन्क्षत्रियानाजौ वातो वृक्षानिवोद्धतः । अगच्छद्दारयन्सेनां सिन्धुवेगो नगानिव ।।"},
{"c": "7.103", "n": "20", "i": 37624, "v": "भोजानीकं समासाद्य हार्दिक्येनाभिरक्षितम् । प्रमथ्य बहुधा राजन्भीमसेनः समभ्ययात् ।।"},
{"c": "7.103", "n": "21", "i": 37625, "v": "संत्रासयन्ननीकानि तलशब्देन मारिष । अजयत्सर्वसैन्यानि शार्दूल इव गोवृषान् ।।"},
{"c": "7.103", "n": "22", "i": 37626, "v": "भोजानीकमतिक्रम्य काम्बोजानां च वाहिनीम् । तथा म्लेच्छगणांश्चान्यान्बहून्युद्धविशारदान् ।।"},
{"c": "7.103", "n": "23", "i": 37627, "v": "सात्यकिं चापि संप्रेक्ष्य युध्यमानं नरर्षभम् । रथेन यत्तः कौन्तेयो वेगेन प्रययौ तदा ।।"},
{"c": "7.103", "n": "24", "i": 37628, "v": "भीमसेनो महाराज द्रष्टुकामो धनंजयम् । अतीत्य समरे योधांस्तावकान्पाण्डुनन्दनः ।।"},
{"c": "7.103", "n": "25", "i": 37629, "v": "सोऽपश्यदर्जुनं तत्र युध्यमानं नरर्षभम् । सैन्धवस्य वधार्थं हि पराक्रान्तं पराक्रमी ।।"},
{"c": "7.103", "n": "26", "i": 37630, "v": "अर्जुनं तत्र दृष्ट्वाथ चुक्रोश महतो रवान् । तं तु तस्य महानादं पार्थः शुश्राव नर्दतः ।।"},
{"c": "7.103", "n": "27", "i": 37631, "v": "ततः पार्थो महानादं मुञ्चन्वै माधवश्च ह । अभ्ययातां महाराज नर्दन्तौ गोवृषाविव ।।"},
{"c": "7.103", "n": "28", "i": 37632, "v": "वासुदेवार्जुनौ श्रुत्वा निनादं तस्य शुष्मिणः । पुनः पुनः प्रणदतां दिदृक्षन्तौ वृकोदरम् ।।"},
{"c": "7.103", "n": "29", "i": 37633, "v": "भीमसेनरवं श्रुत्वा फल्गुनस्य च धन्विनः । अप्रीयत महाराज धर्मपुत्रो युधिष्ठिरः ।।"},
{"c": "7.103", "n": "30", "i": 37634, "v": "विशोकश्चाभवद्राजा श्रुत्वा तं निनदं महत् । धनंजयस्य च रणे जयमाशास्तवान्विभुः ।।"},
{"c": "7.103", "n": "31", "i": 37635, "v": "तथा तु नर्दमाने वै भीमसेने रणोत्कटे । स्मितं कृत्वा महाबाहुर्धर्मपुत्रो युधिष्ठिरः ।।"},
{"c": "7.103", "n": "32", "i": 37636, "v": "हृद्गतं मनसा प्राह ध्यात्वा धर्मभृतां वरः । दत्ता भीम त्वया संवित्कृतं गुरुवचस्तथा ।।"},
{"c": "7.103", "n": "33", "i": 37637, "v": "न हि तेषां जयो युद्धे येषां द्वेष्टासि पाण्डव । दिष्ट्या जीवति संग्रामे सव्यसाची धनंजयः ।।"},
{"c": "7.103", "n": "34", "i": 37638, "v": "दिष्ट्या च कुशली वीरः सात्यकिः सत्यविक्रमः । दिष्ट्या शृणोमि गर्जन्तौ वासुदेवधनंजयौ ।।"},
{"c": "7.103", "n": "35", "i": 37639, "v": "येन शक्रं रणे जित्वा तर्पितो हव्यवाहनः । स हन्ता द्विषतां संख्ये दिष्ट्या जीवति फल्गुनः ।।"},
{"c": "7.103", "n": "36", "i": 37640, "v": "यस्य बाहुबलं सर्वे वयमाश्रित्य जीविताः । स हन्ता रिपुसैन्यानां दिष्ट्या जीवति फल्गुनः ।।"},
{"c": "7.103", "n": "37", "i": 37641, "v": "निवातकवचा येन देवैरपि सुदुर्जयाः । निर्जिता रथिनैकेन दिष्ट्या पार्थः स जीवति ।।"},
{"c": "7.103", "n": "38", "i": 37642, "v": "कौरवान्सहितान्सर्वान्गोग्रहार्थे समागतान् । योऽजयन्मत्स्यनगरे दिष्ट्या पार्थः स जीवति ।।"},
{"c": "7.103", "n": "39", "i": 37643, "v": "कालकेयसहस्राणि चतुर्दश महारणे । योऽवधीद्भुजवीर्येण दिष्ट्या पार्थः स जीवति ।।"},
{"c": "7.103", "n": "40", "i": 37644, "v": "गन्धर्वराजं बलिनं दुर्योधनकृतेन वै । जितवान्योऽस्त्रवीर्येण दिष्ट्या पार्थः स जीवति ।।"},
{"c": "7.103", "n": "41", "i": 37645, "v": "किरीटमाली बलवाञ्श्वेताश्वः कृष्णसारथिः । मम प्रियश्च सततं दिष्ट्या जीवति फल्गुनः ।।"},
{"c": "7.103", "n": "42", "i": 37646, "v": "पुत्रशोकाभिसंतप्तश्चिकीर्षुः कर्म दुष्करम् । जयद्रथवधान्वेषी प्रतिज्ञां कृतवान्हि यः । कच्चित्स सैन्धवं संख्ये हनिष्यति धनंजयः ।।"},
{"c": "7.103", "n": "43", "i": 37647, "v": "कच्चित्तीर्णप्रतिज्ञं हि वासुदेवेन रक्षितम् । अनस्तमित आदित्ये समेष्याम्यहमर्जुनम् ।।"},
{"c": "7.103", "n": "44", "i": 37648, "v": "कच्चित्सैन्धवको राजा दुर्योधनहिते रतः । नन्दयिष्यत्यमित्राणि फल्गुनेन निपातितः ।।"},
{"c": "7.103", "n": "45", "i": 37649, "v": "कच्चिद्दुर्योधनो राजा फल्गुनेन निपातितम् । दृष्ट्वा सैन्धवकं संख्ये शममस्मासु धास्यति ।।"},
{"c": "7.103", "n": "46", "i": 37650, "v": "दृष्ट्वा विनिहतान्भ्रातॄन्भीमसेनेन संयुगे । कच्चिद्दुर्योधनो मन्दः शममस्मासु धास्यति ।।"},
{"c": "7.103", "n": "47", "i": 37651, "v": "दृष्ट्वा चान्यान्बहून्योधान्पातितान्धरणीतले । कच्चिद्दुर्योधनो मन्दः पश्चात्तापं करिष्यति ।।"},
{"c": "7.103", "n": "48", "i": 37652, "v": "कच्चिद्भीष्मेण नो वैरमेकेनैव प्रशाम्यति । शेषस्य रक्षणार्थं च संधास्यति सुयोधनः ।।"},
{"c": "7.103", "n": "49", "i": 37653, "v": "एवं बहुविधं तस्य चिन्तयानस्य पार्थिव । कृपयाभिपरीतस्य घोरं युद्धमवर्तत ।।"},
{"c": "7.104", "t": "धृतराष्ट्र उवाच ।"},
{"c": "7.104", "n": "1", "i": 37654, "v": "तथा तु नर्दमानं तं भीमसेनं महाबलम् । मेघस्तनितनिर्घोषं के वीराः पर्यवारयन् ।।"},
{"c": "7.104", "n": "2", "i": 37655, "v": "न हि पश्याम्यहं तं वै त्रिषु लोकेषु संजय । क्रुद्धस्य भीमसेनस्य यस्तिष्ठेदग्रतो रणे ।।"},
{"c": "7.104", "n": "3", "i": 37656, "v": "गदामुद्यच्छमानस्य कालस्येव महामृधे । न हि पश्याम्यहं तात यस्तिष्ठेत रणाजिरे ।।"},
{"c": "7.104", "n": "4", "i": 37657, "v": "रथं रथेन यो हन्यात्कुञ्जरं कुञ्जरेण च । कस्तस्य समरे स्थाता साक्षादपि शतक्रतुः ।।"},
{"c": "7.104", "n": "5", "i": 37658, "v": "क्रुद्धस्य भीमसेनस्य मम पुत्राञ्जिघांसतः । दुर्योधनहिते युक्ताः समतिष्ठन्त केऽग्रतः ।।"},
{"c": "7.104", "n": "6", "i": 37659, "v": "भीमसेनदवाग्नेस्तु मम पुत्रतृणोलपम् । प्रधक्ष्यतो रणमुखे के वीराः प्रमुखे स्थिताः ।।"},
{"c": "7.104", "n": "7", "i": 37660, "v": "काल्यमानान्हि मे पुत्रान्भीमेनावेक्ष्य संयुगे । कालेनेव प्रजाः सर्वाः के भीमं पर्यवारयन् ।।"},
{"c": "7.104", "n": "8", "i": 37661, "v": "भीमवह्नेः प्रदीप्तस्य मम पुत्रान्दिधक्षतः । के शूराः पर्यवर्तन्त तन्ममाचक्ष्व संजय ।।"},
{"c": "7.104", "t": "संजय उवाच ।"},
{"c": "7.104", "n": "9", "i": 37662, "v": "तथा तु नर्दमानं तं भीमसेनं महारथम् । तुमुलेनैव शब्देन कर्णोऽप्यभ्यपतद्बली ।।"},
{"c": "7.104", "n": "10", "i": 37663, "v": "व्याक्षिपन्बलवच्चापमतिमात्रममर्षणः । कर्णस्तु युद्धमाकाङ्क्षन्दर्शयिष्यन्बलं बली ।।"},
{"c": "7.104", "n": "11", "i": 37664, "v": "प्रावेपन्निव गात्राणि कर्णभीमसमागमे । रथिनां सादिनां चैव तयोः श्रुत्वा तलस्वनम् ।।"},
{"c": "7.104", "n": "12", "i": 37665, "v": "भीमसेनस्य निनदं घोरं श्रुत्वा रणाजिरे । खं च भूमिं च संबद्धां मेनिरे क्षत्रियर्षभाः ।।"},
{"c": "7.104", "n": "13", "i": 37666, "v": "पुनर्घोरेण नादेन पाण्डवस्य महात्मनः । समरे सर्वयोधानां धनूंष्यभ्यपतन्क्षितौ ।।"},
{"c": "7.104", "n": "14", "i": 37667, "v": "वित्रस्तानि च सर्वाणि शकृन्मूत्रं प्रसुस्रुवुः । वाहनानि महाराज बभूवुर्विमनांसि च ।।"},
{"c": "7.104", "n": "15", "i": 37668, "v": "प्रादुरासन्निमित्तानि घोराणि च बहूनि च । तस्मिंस्तु तुमुले राजन्भीमकर्णसमागमे ।।"},
{"c": "7.104", "n": "16", "i": 37669, "v": "ततः कर्णस्तु विंशत्या शराणां भीममार्दयत् । विव्याध चास्य त्वरितः सूतं पञ्चभिराशुगैः ।।"},
{"c": "7.104", "n": "17", "i": 37670, "v": "प्रहस्य भीमसेनस्तु कर्णं प्रत्यर्पयद्रणे । सायकानां चतुःषष्ट्या क्षिप्रकारी महाबलः ।।"},
{"c": "7.104", "n": "18", "i": 37671, "v": "तस्य कर्णो महेष्वासः सायकांश्चतुरोऽक्षिपत् । असंप्राप्तांस्तु तान्भीमः सायकैर्नतपर्वभिः । चिच्छेद बहुधा राजन्दर्शयन्पाणिलाघवम् ।।"},
{"c": "7.104", "n": "19", "i": 37672, "v": "तं कर्णश्छादयामास शरव्रातैरनेकशः । संछाद्यमानः कर्णेन बहुधा पाण्डुनन्दनः ।।"},
{"c": "7.104", "n": "20", "i": 37673, "v": "चिच्छेद चापं कर्णस्य मुष्टिदेशे महारथः । विव्याध चैनं बहुभिः सायकैर्नतपर्वभिः ।।"},
{"c": "7.104", "n": "21", "i": 37674, "v": "अथान्यद्धनुरादाय सज्यं कृत्वा च सूतजः । विव्याध समरे भीमं भीमकर्मा महारथः ।।"},
{"c": "7.104", "n": "22", "i": 37675, "v": "तस्य भीमो भृशं क्रुद्धस्त्रीञ्शरान्नतपर्वणः । निचखानोरसि तदा सूतपुत्रस्य वेगितः ।।"},
{"c": "7.104", "n": "23", "i": 37676, "v": "तैः कर्णोऽभ्राजत शरैरुरोमध्यगतैस्तदा । महीधर इवोदग्रस्त्रिशृङ्गो भरतर्षभ ।।"},
{"c": "7.104", "n": "24", "i": 37677, "v": "सुस्राव चास्य रुधिरं विद्धस्य परमेषुभिः । धातुप्रस्यन्दिनः शैलाद्यथा गैरिकराजयः ।।"},
{"c": "7.104", "n": "25", "i": 37678, "v": "किंचिद्विचलितः कर्णः सुप्रहाराभिपीडितः । ससायकं धनुः कृत्वा भीमं विव्याध मारिष । चिक्षेप च पुनर्बाणाञ्शतशोऽथ सहस्रशः ।।"},
{"c": "7.104", "n": "26", "i": 37679, "v": "स छाद्यमानः सहसा कर्णेन दृढधन्विना । धनुर्ज्यामच्छिनत्तूर्णमुत्स्मयन्पाण्डुनन्दनः ।।"},
{"c": "7.104", "n": "27", "i": 37680, "v": "सारथिं चास्य भल्लेन प्राहिणोद्यमसादनम् । वाहांश्च चतुरः संख्ये व्यसूंश्चक्रे महारथः ।।"},
{"c": "7.104", "n": "28", "i": 37681, "v": "हताश्वात्तु रथात्कर्णः समाप्लुत्य विशां पते । स्यन्दनं वृषसेनस्य समारोहन्महारथः ।।"},
{"c": "7.104", "n": "29", "i": 37682, "v": "निर्जित्य तु रणे कर्णं भीमसेनः प्रतापवान् । ननाद सुमहानादं पर्जन्यनिनदोपमम् ।।"},
{"c": "7.104", "n": "30", "i": 37683, "v": "तस्य तं निनदं श्रुत्वा प्रहृष्टोऽभूद्युधिष्ठिरः । कर्णं च निर्जितं मत्वा भीमसेनेन भारत ।।"},
{"c": "7.104", "n": "31", "i": 37684, "v": "समन्ताच्छङ्खनिनदं पाण्डुसेनाकरोत्तदा । शत्रुसेनाध्वनिं श्रुत्वा तावका ह्यपि नानदन् । गाण्डीवं प्राक्षिपत्पार्थः कृष्णोऽप्यब्जमवादयत् ।।"},
{"c": "7.104", "n": "32", "i": 37685, "v": "तमन्तर्धाय निनदं ध्वनिर्भीमस्य नर्दतः । अश्रूयत महाराज सर्वसैन्येषु भारत ।।"},
{"c": "7.104", "n": "33", "i": 37686, "v": "ततो व्यायच्छतामस्त्रैः पृथक्पृथगरिंदमौ । मृदुपूर्वं च राधेयो दृढपूर्वं च पाण्डवः ।।"},
{"c": "7.105", "t": "संजय उवाच ।"},
{"c": "7.105", "n": "1", "i": 37687, "v": "तस्मिन्विलुलिते सैन्ये सैन्धवायार्जुने गते । सात्वते भीमसेने च पुत्रस्ते द्रोणमभ्ययात् । त्वरन्नेकरथेनैव बहुकृत्यं विचिन्तयन् ।।"},
{"c": "7.105", "n": "2", "i": 37688, "v": "स रथस्तव पुत्रस्य त्वरया परया युतः । तूर्णमभ्यपतद्द्रोणं मनोमारुतवेगवान् ।।"},
{"c": "7.105", "n": "3", "i": 37689, "v": "उवाच चैनं पुत्रस्ते संरम्भाद्रक्तलोचनः । अर्जुनो भीमसेनश्च सात्यकिश्चापराजितः ।।"},
{"c": "7.105", "n": "4", "i": 37690, "v": "विजित्य सर्वसैन्यानि सुमहान्ति महारथाः । संप्राप्ताः सिन्धुराजस्य समीपमरिकर्शनाः । व्यायच्छन्ति च तत्रापि सर्व एवापराजिताः ।।"},
{"c": "7.105", "n": "5", "i": 37691, "v": "यदि तावद्रणे पार्थो व्यतिक्रान्तो महारथः । कथं सात्यकिभीमाभ्यां व्यतिक्रान्तोऽसि मानद ।।"},
{"c": "7.105", "n": "6", "i": 37692, "v": "आश्चर्यभूतं लोकेऽस्मिन्समुद्रस्येव शोषणम् । निर्जयं तव विप्राग्र्य सात्वतेनार्जुनेन च ।।"},
{"c": "7.105", "n": "7", "i": 37693, "v": "तथैव भीमसेनेन लोकः संवदते भृशम् । कथं द्रोणो जितः संख्ये धनुर्वेदस्य पारगः ।।"},
{"c": "7.105", "n": "8", "i": 37694, "v": "नाश एव तु मे नूनं मन्दभाग्यस्य संयुगे । यत्र त्वां पुरुषव्याघ्रमतिक्रान्तास्त्रयो रथाः ।।"},
{"c": "7.105", "n": "9", "i": 37695, "v": "एवं गते तु कृत्येऽस्मिन्ब्रूहि यत्ते विवक्षितम् । यद्गतं गतमेवेह शेषं चिन्तय मानद ।।"},
{"c": "7.105", "n": "10", "i": 37696, "v": "यत्कृत्यं सिन्धुराजस्य प्राप्तकालमनन्तरम् । तद्ब्रवीतु भवान्क्षिप्रं साधु तत्संविधीयताम् ।।"},
{"c": "7.105", "t": "द्रोण उवाच ।"},
{"c": "7.105", "n": "11", "i": 37697, "v": "चिन्त्यं बहु महाराज कृत्यं यत्तत्र मे शृणु । त्रयो हि समतिक्रान्ताः पाण्डवानां महारथाः । यावदेव भयं पश्चात्तावदेषां पुरःसरम् ।।"},
{"c": "7.105", "n": "12", "i": 37698, "v": "तद्गरीयस्तरं मन्ये यत्र कृष्णधनंजयौ । सा पुरस्ताच्च पश्चाच्च गृहीता भारती चमूः ।।"},
{"c": "7.105", "n": "13", "i": 37699, "v": "तत्र कृत्यमहं मन्ये सैन्धवस्याभिरक्षणम् । स नो रक्ष्यतमस्तात क्रुद्धाद्भीतो धनंजयात् ।।"},
{"c": "7.105", "n": "14", "i": 37700, "v": "गतौ हि सैन्धवं वीरौ युयुधानवृकोदरौ । संप्राप्तं तदिदं द्यूतं यत्तच्छकुनिबुद्धिजम् ।।"},
{"c": "7.105", "n": "15", "i": 37701, "v": "न सभायां जयो वृत्तो नापि तत्र पराजयः । इह नो ग्लहमानानामद्य तात जयाजयौ ।।"},
{"c": "7.105", "n": "16", "i": 37702, "v": "यान्स्म तान्ग्लहते घोराञ्शकुनिः कुरुसंसदि । अक्षान्संमन्यमानः स प्राक्शरास्ते दुरासदाः ।।"},
{"c": "7.105", "n": "17", "i": 37703, "v": "यत्र ते बहवस्तात कुरवः पर्यवस्थिताः । सेनां दुरोदरं विद्धि शरानक्षान्विशां पते ।।"},
{"c": "7.105", "n": "18", "i": 37704, "v": "ग्लहं च सैन्धवं राजन्नत्र द्यूतस्य निश्चयः । सैन्धवे हि महाद्यूतं समासक्तं परैः सह ।।"},
{"c": "7.105", "n": "19", "i": 37705, "v": "अत्र सर्वे महाराज त्यक्त्वा जीवितमात्मनः । सैन्धवस्य रणे रक्षां विधिवत्कर्तुमर्हथ । तत्र नो ग्लहमानानां ध्रुवौ तात जयाजयौ ।।"},
{"c": "7.105", "n": "20", "i": 37706, "v": "यत्र ते परमेष्वासा यत्ता रक्षन्ति सैन्धवम् । तत्र याहि स्वयं शीघ्रं तांश्च रक्षस्व रक्षिणः ।।"},
{"c": "7.105", "n": "21", "i": 37707, "v": "इहैव त्वहमासिष्ये प्रेषयिष्यामि चापरान् । निरोत्स्यामि च पाञ्चालान्सहितान्पाण्डुसृञ्जयैः ।।"},
{"c": "7.105", "n": "22", "i": 37708, "v": "ततो दुर्योधनः प्रायात्तूर्णमाचार्यशासनात् । उद्यम्यात्मानमुग्राय कर्मणे सपदानुगः ।।"},
{"c": "7.105", "n": "23", "i": 37709, "v": "चक्ररक्षौ तु पाञ्चाल्यौ युधामन्यूत्तमौजसौ । बाह्येन सेनामभ्येत्य जग्मतुः सव्यसाचिनम् ।।"},
{"c": "7.105", "n": "24", "i": 37710, "v": "तौ हि पूर्वं महाराज वारितौ कृतवर्मणा । प्रविष्टे त्वर्जुने राजंस्तव सैन्यं युयुत्सया ।।"},
{"c": "7.105", "n": "25", "i": 37711, "v": "ताभ्यां दुर्योधनः सार्धमगच्छद्युद्धमुत्तमम् । त्वरितस्त्वरमाणाभ्यां भ्रातृभ्यां भारतो बली ।।"},
{"c": "7.105", "n": "26", "i": 37712, "v": "तावभिद्रवतामेनमुभावुद्यतकार्मुकौ । महारथसमाख्यातौ क्षत्रियप्रवरौ युधि ।।"},
{"c": "7.105", "n": "27", "i": 37713, "v": "युधामन्युस्तु संक्रुद्धः शरांस्त्रिंशतमायसान् । व्यसृजत्तव पुत्रस्य त्वरमाणः स्तनान्तरे ।।"},
{"c": "7.105", "n": "28", "i": 37714, "v": "दुर्योधनोऽपि राजेन्द्र पाञ्चाल्यस्योत्तमौजसः । जघान चतुरश्चाश्वानुभौ च पार्ष्णिसारथी ।।"},
{"c": "7.105", "n": "29", "i": 37715, "v": "उत्तमौजा हताश्वस्तु हतसूतश्च संयुगे । आरुरोह रथं भ्रातुर्युधामन्योरभित्वरन् ।।"},
{"c": "7.105", "n": "30", "i": 37716, "v": "स रथं प्राप्य तं भ्रातुर्दुर्योधनहयाञ्शरैः । बहुभिस्ताडयामास ते हताः प्रापतन्भुवि ।।"},
{"c": "7.105", "n": "31", "i": 37717, "v": "हयेषु पतितेष्वस्य चिच्छेद परमेषुणा । युधामन्युर्धनुः शीघ्रं शरावापं च संयुगे ।।"},
{"c": "7.105", "n": "32", "i": 37718, "v": "हताश्वसूतात्स रथादवप्लुत्य महारथः । गदामादाय ते पुत्रः पाञ्चाल्यावभ्यधावत ।।"},
{"c": "7.105", "n": "33", "i": 37719, "v": "तमापतन्तं संप्रेक्ष्य क्रुद्धं परपुरंजयम् । अवप्लुतौ रथोपस्थाद्युधामन्यूत्तमौजसौ ।।"},
{"c": "7.105", "n": "34", "i": 37720, "v": "ततः स हेमचित्रं तं स्यन्दनप्रवरं गदी । गदया पोथयामास साश्वसूतध्वजं रणे ।।"},
{"c": "7.105", "n": "35", "i": 37721, "v": "हत्वा चैनं स पुत्रस्ते हताश्वो हतसारथिः । मद्रराजरथं तूर्णमारुरोह परंतपः ।।"},
{"c": "7.105", "n": "36", "i": 37722, "v": "पाञ्चालानां तु मुख्यौ तौ राजपुत्रौ महाबलौ । रथमन्यं समारुह्य धनंजयमभीयतुः ।।"},
{"c": "7.106", "t": "धृतराष्ट्र उवाच ।"},
{"c": "7.106", "n": "1", "i": 37723, "v": "यौ तौ कर्णश्च भीमश्च संप्रयुद्धौ महाबलौ । अर्जुनस्य रथोपान्ते कीदृशः सोऽभवद्रणः ।।"},
{"c": "7.106", "n": "2", "i": 37724, "v": "पूर्वं हि निर्जितः कर्णो भीमसेनेन संयुगे । कथं भूयस्तु राधेयो भीममागान्महारथः ।।"},
{"c": "7.106", "n": "3", "i": 37725, "v": "भीमो वा सूततनयं प्रत्युद्यातः कथं रणे । महारथसमाख्यातं पृथिव्यां प्रवरं रथम् ।।"},
{"c": "7.106", "n": "4", "i": 37726, "v": "भीष्मद्रोणावतिक्रम्य धर्मपुत्रो युधिष्ठिरः । नान्यतो भयमादत्त विना कर्णं धनुर्धरम् ।।"},
{"c": "7.106", "n": "5", "i": 37727, "v": "भयान्न शेते सततं चिन्तयन्वै महारथम् । तं कथं सूतपुत्रं हि भीमोऽयुध्यत संयुगे ।।"},
{"c": "7.106", "n": "6", "i": 37728, "v": "ब्रह्मण्यं वीर्यसंपन्नं समरेष्वनिवर्तिनम् । कथं कर्णं युधां श्रेष्ठं भीमोऽयुध्यत संयुगे ।।"},
{"c": "7.106", "n": "7", "i": 37729, "v": "यौ तौ समीयतुर्वीरावर्जुनस्य रथं प्रति । कथं नु तावयुध्येतां सूतपुत्रवृकोदरौ ।।"},
{"c": "7.106", "n": "8", "i": 37730, "v": "भ्रातृत्वं दर्शितं पूर्वं घृणी चापि स सूतजः । कथं भीमेन युयुधे कुन्त्या वाक्यमनुस्मरन् ।।"},
{"c": "7.106", "n": "9", "i": 37731, "v": "भीमो वा सूतपुत्रेण स्मरन्वैरं पुरा कृतम् । सोऽयुध्यत कथं वीरः कर्णेन सह संयुगे ।।"},
{"c": "7.106", "n": "10", "i": 37732, "v": "आशास्ते च सदा सूत पुत्रो दुर्योधनो मम । कर्णो जेष्यति संग्रामे सहितान्पाण्डवानिति ।।"},
{"c": "7.106", "n": "11", "i": 37733, "v": "जयाशा यत्र मन्दस्य पुत्रस्य मम संयुगे । स कथं भीमकर्माणं भीमसेनमयुध्यत ।।"},
{"c": "7.106", "n": "12", "i": 37734, "v": "यं समाश्रित्य पुत्रैर्मे कृतं वैरं महारथैः । तं सूततनयं तात कथं भीमो ह्ययोधयत् ।।"},
{"c": "7.106", "n": "13", "i": 37735, "v": "अनेकान्विप्रकारांश्च सूतपुत्रसमुद्भवान् । स्मरमाणः कथं भीमो युयुधे सूतसूनुना ।।"},
{"c": "7.106", "n": "14", "i": 37736, "v": "योऽजयत्पृथिवीं सर्वां रथेनैकेन वीर्यवान् । तं सूततनयं युद्धे कथं भीमो ह्ययोधयत् ।।"},
{"c": "7.106", "n": "15", "i": 37737, "v": "यो जातः कुण्डलाभ्यां च कवचेन सहैव च । तं सूतपुत्रं समरे भीमः कथमयोधयत् ।।"},
{"c": "7.106", "n": "16", "i": 37738, "v": "यथा तयोर्युद्धमभूद्यश्चासीद्विजयी तयोः । तन्ममाचक्ष्व तत्त्वेन कुशलो ह्यसि संजय ।।"},
{"c": "7.106", "t": "संजय उवाच ।"},
{"c": "7.106", "n": "17", "i": 37739, "v": "भीमसेनस्तु राधेयमुत्सृज्य रथिनां वरम् । इयेष गन्तुं यत्रास्तां वीरौ कृष्णधनंजयौ ।।"},
{"c": "7.106", "n": "18", "i": 37740, "v": "तं प्रयान्तमभिद्रुत्य राधेयः कङ्कपत्रिभिः । अभ्यवर्षन्महाराज मेघो वृष्ट्येव पर्वतम् ।।"},
{"c": "7.106", "n": "19", "i": 37741, "v": "फुल्लता पङ्कजेनेव वक्त्रेणाभ्युत्स्मयन्बली । आजुहाव रणे यान्तं भीममाधिरथिस्तदा ।।"},
{"c": "7.106", "n": "20", "i": 37742, "v": "भीमसेनस्तदाह्वानं कर्णान्नामर्षयद्युधि । अर्धमण्डलमावृत्य सूतपुत्रमयोधयत् ।।"},
{"c": "7.106", "n": "21", "i": 37743, "v": "अवक्रगामिभिर्बाणैरभ्यवर्षन्महायसैः । द्वैरथे दंशितं यत्तं सर्वशस्त्रभृतां वरम् ।।"},
{"c": "7.106", "n": "22", "i": 37744, "v": "विधित्सुः कलहस्यान्तं जिघांसुः कर्णमक्षिणोत् । तं च हत्वेतरान्सर्वान्हन्तुकामो महाबलः ।।"},
{"c": "7.106", "n": "23", "i": 37745, "v": "तस्मै प्रासृजदुग्राणि विविधानि परंतपः । अमर्षी पाण्डवः क्रुद्धः शरवर्षाणि मारिष ।।"},
{"c": "7.106", "n": "24", "i": 37746, "v": "तस्य तानीषुवर्षाणि मत्तद्विरदगामिनः । सूतपुत्रोऽस्त्रमायाभिरग्रसत्सुमहायशाः ।।"},
{"c": "7.106", "n": "25", "i": 37747, "v": "स यथावन्महाराज विद्यया वै सुपूजितः । आचार्यवन्महेष्वासः कर्णः पर्यचरद्रणे ।।"},
{"c": "7.106", "n": "26", "i": 37748, "v": "संरम्भेण तु युध्यन्तं भीमसेनं स्मयन्निव । अभ्यपद्यत राधेयस्तममर्षी वृकोदरम् ।।"},
{"c": "7.106", "n": "27", "i": 37749, "v": "तन्नामृष्यत कौन्तेयः कर्णस्य स्मितमाहवे । युध्यमानेषु वीरेषु पश्यत्सु च समन्ततः ।।"},
{"c": "7.106", "n": "28", "i": 37750, "v": "तं भीमसेनः संप्राप्तं वत्सदन्तैः स्तनान्तरे । विव्याध बलवान्क्रुद्धस्तोत्त्रैरिव महाद्विपम् ।।"},
{"c": "7.106", "n": "29", "i": 37751, "v": "सूतं तु सूतपुत्रस्य सुपुङ्खैर्निशितैः शरैः । सुमुक्तैश्चित्रवर्माणं निर्बिभेद त्रिसप्तभिः ।।"},
{"c": "7.106", "n": "30", "i": 37752, "v": "कर्णो जाम्बूनदैर्जालैः संछन्नान्वातरंहसः । विव्याध तुरगान्वीरः पञ्चभिः पञ्चभिः शरैः ।।"},
{"c": "7.106", "n": "31", "i": 37753, "v": "ततो बाणमयं जालं भीमसेनरथं प्रति । कर्णेन विहितं राजन्निमेषार्धाददृश्यत ।।"},
{"c": "7.106", "n": "32", "i": 37754, "v": "सरथः सध्वजस्तत्र ससूतः पाण्डवस्तदा । प्राच्छाद्यत महाराज कर्णचापच्युतैः शरैः ।।"},
{"c": "7.106", "n": "33", "i": 37755, "v": "तस्य कर्णश्चतुःषष्ट्या व्यधमत्कवचं दृढम् । क्रुद्धश्चाप्यहनत्पार्श्वे नाराचैर्मर्मभेदिभिः ।।"},
{"c": "7.106", "n": "34", "i": 37756, "v": "ततोऽचिन्त्य महावेगान्कर्णकार्मुकनिःसृतान् । समाश्लिष्यदसंभ्रान्तः सूतपुत्रं वृकोदरः ।।"},
{"c": "7.106", "n": "35", "i": 37757, "v": "स कर्णचापप्रभवानिषूनाशीविषोपमान् । बिभ्रद्भीमो महाराज न जगाम व्यथां रणे ।।"},
{"c": "7.106", "n": "36", "i": 37758, "v": "ततो द्वात्रिंशता भल्लैर्निशितैस्तिग्मतेजनैः । विव्याध समरे कर्णं भीमसेनः प्रतापवान् ।।"},
{"c": "7.106", "n": "37", "i": 37759, "v": "अयत्नेनैव तं कर्णः शरैरुप समाकिरत् । भीमसेनं महाबाहुं सैन्धवस्य वधैषिणम् ।।"},
{"c": "7.106", "n": "38", "i": 37760, "v": "मृदुपूर्वं च राधेयो भीममाजावयोधयत् । क्रोधपूर्वं तथा भीमः पूर्ववैरमनुस्मरन् ।।"},
{"c": "7.106", "n": "39", "i": 37761, "v": "तं भीमसेनो नामृष्यदवमानममर्षणः । स तस्मै व्यसृजत्तूर्णं शरवर्षममित्रजित् ।।"},
{"c": "7.106", "n": "40", "i": 37762, "v": "ते शराः प्रेषिता राजन्भीमसेनेन संयुगे । निपेतुः सर्वतो भीमाः कूजन्त इव पक्षिणः ।।"},
{"c": "7.106", "n": "41", "i": 37763, "v": "हेमपुङ्खा महाराज भीमसेनधनुश्च्युताः । अभ्यद्रवंस्ते राधेयं वृकाः क्षुद्रमृगं यथा ।।"},
{"c": "7.106", "n": "42", "i": 37764, "v": "कर्णस्तु रथिनां श्रेष्ठश्छाद्यमानः समन्ततः । राजन्व्यसृजदुग्राणि शरवर्षाणि संयुगे ।।"},
{"c": "7.106", "n": "43", "i": 37765, "v": "तस्य तानशनिप्रख्यानिषून्समरशोभिनः । चिच्छेद बहुभिर्भल्लैरसंप्राप्तान्वृकोदरः ।।"},
{"c": "7.106", "n": "44", "i": 37766, "v": "पुनश्च शरवर्षेण छादयामास भारत । कर्णो वैकर्तनो युद्धे भीमसेनं महारथम् ।।"},
{"c": "7.106", "n": "45", "i": 37767, "v": "तत्र भारत भीमं तु दृष्टवन्तः स्म सायकैः । समाचिततनुं संख्ये श्वाविधं शललैरिव ।।"},
{"c": "7.106", "n": "46", "i": 37768, "v": "हेमपुङ्खाञ्शिलाधौतान्कर्णचापच्युताञ्शरान् । दधार समरे वीरः स्वरश्मीनिव भास्करः ।।"},
{"c": "7.106", "n": "47", "i": 37769, "v": "रुधिरोक्षितसर्वाङ्गो भीमसेनो व्यरोचत । तपनीयनिभैः पुष्पैः पलाश इव कानने ।।"},
{"c": "7.106", "n": "48", "i": 37770, "v": "तत्तु भीमो महाराज कर्णस्य चरितं रणे । नामृष्यत महेष्वासः क्रोधादुद्वृत्य चक्षुषी ।।"},
{"c": "7.106", "n": "49", "i": 37771, "v": "स कर्णं पञ्चविंशत्या नाराचानां समार्पयत् । महीधरमिव श्वेतं गूढपादैर्विषोल्बणैः ।।"},
{"c": "7.106", "n": "50", "i": 37772, "v": "तं विव्याध पुनर्भीमः षड्भिरष्टाभिरेव च । मर्मस्वमरविक्रान्तः सूतपुत्रं महारणे ।।"},
{"c": "7.106", "n": "51", "i": 37773, "v": "ततः कर्णस्य संक्रुद्धो भीमसेनः प्रतापवान् । चिच्छेद कार्मुकं तूर्णं सर्वोपकरणानि च ।।"},
{"c": "7.106", "n": "52", "i": 37774, "v": "जघान चतुरश्चाश्वान्सूतं च त्वरितः शरैः । नाराचैरर्करश्म्याभैः कर्णं विव्याध चोरसि ।।"},
{"c": "7.106", "n": "53", "i": 37775, "v": "ते जग्मुर्धरणीं सर्वे कर्णं निर्भिद्य मारिष । यथा हि जलदं भित्त्वा राजन्सूर्यस्य रश्मयः ।।"},
{"c": "7.106", "n": "54", "i": 37776, "v": "स वैकल्यं महत्प्राप्य छिन्नधन्वा शरार्दितः । तथा पुरुषमानी स प्रत्यपायाद्रथान्तरम् ।।"},
{"c": "7.107", "t": "धृतराष्ट्र उवाच ।"},
{"c": "7.107", "n": "1", "i": 37777, "v": "यस्मिञ्जयाशा सततं पुत्राणां मम संजय । तं दृष्ट्वा विमुखं संख्ये किं नु दुर्योधनोऽब्रवीत् । कर्णो वा समरे तात किमकार्षीदतः परम् ।।"},
{"c": "7.107", "t": "संजय उवाच ।"},
{"c": "7.107", "n": "2", "i": 37778, "v": "भीमसेनं रणे दृष्ट्वा ज्वलन्तमिव पावकम् । रथमन्यं समास्थाय विधिवत्कल्पितं पुनः । अभ्ययात्पाण्डवं कर्णो वातोद्धूत इवार्णवः ।।"},
{"c": "7.107", "n": "3", "i": 37779, "v": "क्रुद्धमाधिरथिं दृष्ट्वा पुत्रास्तव विशां पते । भीमसेनममन्यन्त वैवस्वतमुखे हुतम् ।।"},
{"c": "7.107", "n": "4", "i": 37780, "v": "चापशब्दं महत्कृत्वा तलशब्दं च भैरवम् । अभ्यवर्तत राधेयो भीमसेनरथं प्रति ।।"},
{"c": "7.107", "n": "5", "i": 37781, "v": "पुनरेव ततो राजन्महानासीत्सुदारुणः । विमर्दः सूतपुत्रस्य भीमस्य च विशां पते ।।"},
{"c": "7.107", "n": "6", "i": 37782, "v": "संरब्धौ हि महाबाहू परस्परवधैषिणौ । अन्योन्यमीक्षां चक्राते दहन्ताविव लोचनैः ।।"},
{"c": "7.107", "n": "7", "i": 37783, "v": "क्रोधरक्तेक्षणौ क्रुद्धौ निःश्वसन्तौ महारथौ । युद्धेऽन्योन्यं समासाद्य ततक्षतुररिंदमौ ।।"},
{"c": "7.107", "n": "8", "i": 37784, "v": "व्याघ्राविव सुसंरब्धौ श्येनाविव च शीघ्रगौ । शरभाविव संक्रुद्धौ युयुधाते परस्परम् ।।"},
{"c": "7.107", "n": "9", "i": 37785, "v": "ततो भीमः स्मरन्क्लेशानक्षद्यूते वनेऽपि च । विराटनगरे चैव प्राप्तं दुःखमरिंदमः ।।"},
{"c": "7.107", "n": "10", "i": 37786, "v": "राष्ट्राणां स्फीतरत्नानां हरणं च तवात्मजैः । सततं च परिक्लेशान्सपुत्रेण त्वया कृतान् ।।"},
{"c": "7.107", "n": "11", "i": 37787, "v": "दग्धुमैच्छश्च यत्कुन्तीं सपुत्रां त्वमनागसम् । कृष्णायाश्च परिक्लेशं सभामध्ये दुरात्मभिः ।।"},
{"c": "7.107", "n": "12", "i": 37788, "v": "पतिमन्यं परीप्सस्व न सन्ति पतयस्तव । नरकं पतिताः पार्थाः सर्वे षण्ढतिलोपमाः ।।"},
{"c": "7.107", "n": "13", "i": 37789, "v": "समक्षं तव कौरव्य यदूचुः कुरवस्तदा । दासीभोगेन कृष्णां च भोक्तुकामाः सुतास्तव ।।"},
{"c": "7.107", "n": "14", "i": 37790, "v": "यच्चापि तान्प्रव्रजतः कृष्णाजिननिवासिनः । परुषाण्युक्तवान्कर्णः सभायां संनिधौ तव ।।"},
{"c": "7.107", "n": "15", "i": 37791, "v": "तृणीकृत्य च यत्पार्थांस्तव पुत्रो ववल्ग ह । विषमस्थान्समस्थो हि संरम्भाद्गतचेतसः ।।"},
{"c": "7.107", "n": "16", "i": 37792, "v": "बाल्यात्प्रभृति चारिघ्नस्तानि दुःखानि चिन्तयन् । निरविद्यत धर्मात्मा जीवितेन वृकोदरः ।।"},
{"c": "7.107", "n": "17", "i": 37793, "v": "ततो विस्फार्य सुमहद्धेमपृष्ठं दुरासदम् । चापं भरतशार्दूलस्त्यक्तात्मा कर्णमभ्ययात् ।।"},
{"c": "7.107", "n": "18", "i": 37794, "v": "स सायकमयैर्जालैर्भीमः कर्णरथं प्रति । भानुमद्भिः शिलाधौतैर्भानोः प्रच्छादयत्प्रभाम् ।।"},
{"c": "7.107", "n": "19", "i": 37795, "v": "ततः प्रहस्याधिरथिस्तूर्णमस्यञ्शिताञ्शरान् । व्यधमद्भीमसेनस्य शरजालानि पत्रिभिः ।।"},
{"c": "7.107", "n": "20", "i": 37796, "v": "महारथो महाबाहुर्महावेगैर्महाबलः । विव्याधाधिरथिर्भीमं नवभिर्निशितैः शरैः ।।"},
{"c": "7.107", "n": "21", "i": 37797, "v": "स तोत्त्रैरिव मातङ्गो वार्यमाणः पतत्रिभिः । अभ्यधावदसंभ्रान्तः सूतपुत्रं वृकोदरः ।।"},
{"c": "7.107", "n": "22", "i": 37798, "v": "तमापतन्तं वेगेन रभसं पाण्डवर्षभम् । कर्णः प्रत्युद्ययौ योद्धुं मत्तो मत्तमिव द्विपम् ।।"},
{"c": "7.107", "n": "23", "i": 37799, "v": "ततः प्रध्माप्य जलजं भेरीशतनिनादितम् । अक्षुभ्यत बलं हर्षादुद्धूत इव सागरः ।।"},
{"c": "7.107", "n": "24", "i": 37800, "v": "तदुद्धूतं बलं दृष्ट्व रथनागाश्वपत्तिमत् । भीमः कर्णं समासाद्य छादयामास सायकैः ।।"},
{"c": "7.107", "n": "25", "i": 37801, "v": "अश्वानृश्यसवर्णांस्तु हंसवर्णैर्हयोत्तमैः । व्यामिश्रयद्रणे कर्णः पाण्डवं छादयञ्शरैः ।।"},
{"c": "7.107", "n": "26", "i": 37802, "v": "ऋश्यवर्णान्हयान्कर्कैर्मिश्रान्मारुतरंहसः । निरीक्ष्य तव पुत्राणां हाहाकृतमभूद्बलम् ।।"},
{"c": "7.107", "n": "27", "i": 37803, "v": "ते हया बह्वशोभन्त मिश्रिता वातरंहसः । सितासिता महाराज यथा व्योम्नि बलाहकाः ।।"},
{"c": "7.107", "n": "28", "i": 37804, "v": "संरब्धौ क्रोधताम्राक्षौ प्रेक्ष्य कर्णवृकोदरौ । संत्रस्ताः समकम्पन्त त्वदीयानां महारथाः ।।"},
{"c": "7.107", "n": "29", "i": 37805, "v": "यमराष्ट्रोपमं घोरमासीदायोधनं तयोः । दुर्दर्शं भरतश्रेष्ठ प्रेतराजपुरं यथा ।।"},
{"c": "7.107", "n": "30", "i": 37806, "v": "समाजमिव तच्चित्रं प्रेक्षमाणा महारथाः । नालक्षयञ्जयं व्यक्तमेकैकस्य निवारणे ।।"},
{"c": "7.107", "n": "31", "i": 37807, "v": "तयोः प्रैक्षन्त संमर्दं संनिकृष्टमहास्त्रयोः । तव दुर्मन्त्रिते राजन्सपुत्रस्य विशां पते ।।"},
{"c": "7.107", "n": "32", "i": 37808, "v": "छादयन्तौ हि शत्रुघ्नावन्योन्यं सायकैः शितैः । शरजालावृतं व्योम चक्राते शरवृष्टिभिः ।।"},
{"c": "7.107", "n": "33", "i": 37809, "v": "तावन्योन्यं जिघांसन्तौ शरैस्तीक्ष्णैर्महारथौ । प्रेक्षणीयतरावास्तां वृष्टिमन्ताविवाम्बुदौ ।।"},
{"c": "7.107", "n": "34", "i": 37810, "v": "सुवर्णविकृतान्बाणान्प्रमुञ्चन्तावरिंदमौ । भास्वरं व्योम चक्राते वह्न्युल्काभिरिव प्रभो ।।"},
{"c": "7.107", "n": "35", "i": 37811, "v": "ताभ्यां मुक्ता व्यकाशन्त कङ्कबर्हिणवाससः । पङ्क्त्यः शरदि मत्तानां सारसानामिवाम्बरे ।।"},
{"c": "7.107", "n": "36", "i": 37812, "v": "संसक्तं सूतपुत्रेण दृष्ट्वा भीममरिंदमम् । अतिभारममन्येतां भीमे कृष्णधनंजयौ ।।"},
{"c": "7.107", "n": "37", "i": 37813, "v": "तत्राधिरथिभीमाभ्यां शरैर्मुक्तैर्दृढाहताः । इषुपातमतिक्रम्य पेतुरश्वनरद्विपाः ।।"},
{"c": "7.107", "n": "38", "i": 37814, "v": "पतद्भिः पतितैश्चान्यैर्गतासुभिरनेकशः । कृतो महान्महाराज पुत्राणां ते जनक्षयः ।।"},
{"c": "7.107", "n": "39", "i": 37815, "v": "मनुष्याश्वगजानां च शरीरैर्गतजीवितैः । क्षणेन भूमिः संजज्ञे संवृता भरतर्षभ ।।"},
{"c": "7.108", "t": "धृतराष्ट्र उवाच ।"},
{"c": "7.108", "n": "1", "i": 37816, "v": "अत्यद्भुतमहं मन्ये भीमसेनस्य विक्रमम् । यत्कर्णं योधयामास समरे लघुविक्रमम् ।।"},
{"c": "7.108", "n": "2", "i": 37817, "v": "त्रिदशानपि चोद्युक्तान्सर्वशस्त्रधरान्युधि । वारयेद्यो रणे कर्णः सयक्षासुरमानवान् ।।"},
{"c": "7.108", "n": "3", "i": 37818, "v": "स कथं पाण्डवं युद्धे भ्राजमानमिव श्रिया । नातरत्संयुगे तात तन्ममाचक्ष्व संजय ।।"},
{"c": "7.108", "n": "4", "i": 37819, "v": "कथं च युद्धं भूयोऽभूत्तयोः प्राणदुरोदरे । अत्र मन्ये समायत्तो जयो वाजय एव वा ।।"},
{"c": "7.108", "n": "5", "i": 37820, "v": "कर्णं प्राप्य रणे सूत मम पुत्रः सुयोधनः । जेतुमुत्सहते पार्थान्सगोविन्दान्ससात्वतान् ।।"},
{"c": "7.108", "n": "6", "i": 37821, "v": "श्रुत्वा तु निर्जितं कर्णमसकृद्भीमकर्मणा । भीमसेनेन समरे मोह आविशतीव माम् ।।"},
{"c": "7.108", "n": "7", "i": 37822, "v": "विनष्टान्कौरवान्मन्ये मम पुत्रस्य दुर्नयैः । न हि कर्णो महेष्वासान्पार्थाञ्जेष्यति संजय ।।"},
{"c": "7.108", "n": "8", "i": 37823, "v": "कृतवान्यानि युद्धानि कर्णः पाण्डुसुतैः सह । सर्वत्र पाण्डवाः कर्णमजयन्त रणाजिरे ।।"},
{"c": "7.108", "n": "9", "i": 37824, "v": "अजय्याः पाण्डवास्तात देवैरपि सवासवैः । न च तद्बुध्यते मन्दः पुत्रो दुर्योधनो मम ।।"},
{"c": "7.108", "n": "10", "i": 37825, "v": "धनं धनेश्वरस्येव हृत्वा पार्थस्य मे सुतः । मधुप्रेप्सुरिवाबुद्धिः प्रपातं नावबुध्यते ।।"},
{"c": "7.108", "n": "11", "i": 37826, "v": "निकृत्या निकृतिप्रज्ञो राज्यं हृत्वा महात्मनाम् । जितानित्येव मन्वानः पाण्डवानवमन्यते ।।"},
{"c": "7.108", "n": "12", "i": 37827, "v": "पुत्रस्नेहाभिभूतेन मया चाप्यकृतात्मना । धर्मे स्थिता महात्मानो निकृताः पाण्डुनन्दनाः ।।"},
{"c": "7.108", "n": "13", "i": 37828, "v": "शमकामः सदा पार्थो दीर्घप्रेक्षी युधिष्ठिरः । अशक्त इति मन्वानैः पुत्रैर्मम निराकृतः ।।"},
{"c": "7.108", "n": "14", "i": 37829, "v": "तानि दुःखान्यनेकानि विप्रकारांश्च सर्वशः । हृदि कृत्वा महाबाहुर्भीमोऽयुध्यत सूतजम् ।।"},
{"c": "7.108", "n": "15", "i": 37830, "v": "तस्मान्मे संजय ब्रूहि कर्णभीमौ यथा रणे । अयुध्येतां युधि श्रेष्ठौ परस्परवधैषिणौ ।।"},
{"c": "7.108", "t": "संजय उवाच ।"},
{"c": "7.108", "n": "16", "i": 37831, "v": "शृणु राजन्यथा वृत्तः संग्रामः कर्णभीमयोः । परस्परवधप्रेप्स्वोर्वने कुञ्जरयोरिव ।।"},
{"c": "7.108", "n": "17", "i": 37832, "v": "राजन्वैकर्तनो भीमं क्रुद्धः क्रुद्धमरिंदमम् । पराक्रान्तं पराक्रम्य विव्याध त्रिंशता शरैः ।।"},
{"c": "7.108", "n": "18", "i": 37833, "v": "महावेगैः प्रसन्नाग्रैः शातकुम्भपरिष्कृतैः । आहनद्भरतश्रेष्ठ भीमं वैकर्तनः शरैः ।।"},
{"c": "7.108", "n": "19", "i": 37834, "v": "तस्यास्यतो धनुर्भीमश्चकर्त निशितैस्त्रिभिः । रथनीडाच्च यन्तारं भल्लेनापातयत्क्षितौ ।।"},
{"c": "7.108", "n": "20", "i": 37835, "v": "स काङ्क्षन्भीमसेनस्य वधं वैकर्तनो वृषः । शक्तिं कनकवैडूर्यचित्रदण्डां परामृशत् ।।"},
{"c": "7.108", "n": "21", "i": 37836, "v": "प्रगृह्य च महाशक्तिं कालशक्तिमिवापराम् । समुत्क्षिप्य च राधेयः संधाय च महाबलः । चिक्षेप भीमसेनाय जीवितान्तकरीमिव ।।"},
{"c": "7.108", "n": "22", "i": 37837, "v": "शक्तिं विसृज्य राधेयः पुरंदर इवाशनिम् । ननाद सुमहानादं बलवान्सूतनन्दनः । तं च नादं ततः श्रुत्वा पुत्रास्ते हृषिताभवन् ।।"},
{"c": "7.108", "n": "23", "i": 37838, "v": "तां कर्णभुजनिर्मुक्तामर्कवैश्वानरप्रभाम् । शक्तिं वियति चिच्छेद भीमः सप्तभिराशुगैः ।।"},
{"c": "7.108", "n": "24", "i": 37839, "v": "छित्त्वा शक्तिं ततो भीमो निर्मुक्तोरगसंनिभाम् । मार्गमाण इव प्राणान्सूतपुत्रस्य मारिष ।।"},
{"c": "7.108", "n": "25", "i": 37840, "v": "प्राहिणोन्नव संरब्धः शरान्बर्हिणवाससः । स्वर्णपुङ्खाञ्शिलाधौतान्यमदण्डोपमान्मृधे ।।"},
{"c": "7.108", "n": "26", "i": 37841, "v": "कर्णोऽप्यन्यद्धनुर्गृह्य हेमपृष्ठं दुरासदम् । विकृष्य च महातेजा व्यसृजत्सायकान्नव ।।"},
{"c": "7.108", "n": "27", "i": 37842, "v": "तान्पाण्डुपुत्रश्चिच्छेद नवभिर्नतपर्वभिः । वसुषेणेन निर्मुक्तान्नव राजन्महाशरान् । छित्त्वा भीमो महाराज नादं सिंह इवानदत् ।।"},
{"c": "7.108", "n": "28", "i": 37843, "v": "तौ वृषाविव नर्दन्तौ बलिनौ वाशितान्तरे । शार्दूलाविव चान्योन्यमत्यर्थं च ह्यगर्जताम् ।।"},
{"c": "7.108", "n": "29", "i": 37844, "v": "अन्योन्यं प्रजिहीर्षन्तावन्योन्यस्यान्तरैषिणौ । अन्योन्यमभिवीक्षन्तौ गोष्ठेष्विव महर्षभौ ।।"},
{"c": "7.108", "n": "30", "i": 37845, "v": "महागजाविवासाद्य विषाणाग्रैः परस्परम् । शरैः पूर्णायतोत्सृष्टैरन्योन्यमभिजघ्नतुः ।।"},
{"c": "7.108", "n": "31", "i": 37846, "v": "निर्दहन्तौ महाराज शरवृष्ट्या परस्परम् । अन्योन्यमभिवीक्षन्तौ कोपाद्विवृतलोचनौ ।।"},
{"c": "7.108", "n": "32", "i": 37847, "v": "प्रहसन्तौ तथान्योन्यं भर्त्सयन्तौ मुहुर्मुहुः । शङ्खशब्दं च कुर्वाणौ युयुधाते परस्परम् ।।"},
{"c": "7.108", "n": "33", "i": 37848, "v": "तस्य भीमः पुनश्चापं मुष्टौ चिच्छेद मारिष । शङ्खवर्णांश्च तानश्वान्बाणैर्निन्ये यमक्षयम् ।।"},
{"c": "7.108", "n": "34", "i": 37849, "v": "तथा कृच्छ्रगतं दृष्ट्वा कर्णं दुर्योधनो नृपः । वेपमान इव क्रोधाद्व्यादिदेशाथ दुर्जयम् ।।"},
{"c": "7.108", "n": "35", "i": 37850, "v": "गच्छ दुर्जय राधेयं पुरा ग्रसति पाण्डवः । जहि तूबरकं क्षिप्रं कर्णस्य बलमादधत् ।।"},
{"c": "7.108", "n": "36", "i": 37851, "v": "एवमुक्तस्तथेत्युक्त्वा तव पुत्रस्तवात्मजम् । अभ्यद्रवद्भीमसेनं व्यासक्तं विकिरञ्शरान् ।।"},
{"c": "7.108", "n": "37", "i": 37852, "v": "स भीमं नवभिर्बाणैरश्वानष्टभिरर्दयत् । षड्भिः सूतं त्रिभिः केतुं पुनस्तं चापि सप्तभिः ।।"},
{"c": "7.108", "n": "38", "i": 37853, "v": "भीमसेनोऽपि संक्रुद्धः साश्वयन्तारमाशुगैः । दुर्जयं भिन्नमर्माणमनयद्यमसादनम् ।।"},
{"c": "7.108", "n": "39", "i": 37854, "v": "स्वलंकृतं क्षितौ क्षुण्णं चेष्टमानं यथोरगम् । रुदन्नार्तस्तव सुतं कर्णश्चक्रे प्रदक्षिणम् ।।"},
{"c": "7.108", "n": "40", "i": 37855, "v": "स तु तं विरथं कृत्वा स्मयन्नत्यन्तवैरिणम् । समाचिनोद्बाणगणैः शतघ्नीमिव शङ्कुभिः ।।"},
{"c": "7.108", "n": "41", "i": 37856, "v": "तथाप्यतिरथः कर्णो भिद्यमानः स्म सायकैः । न जहौ समरे भीमं क्रुद्धरूपं परंतपः ।।"},
{"c": "7.109", "t": "संजय उवाच ।"},
{"c": "7.109", "n": "1", "i": 37857, "v": "स तथा विरथः कर्णः पुनर्भीमेन निर्जितः । रथमन्यं समास्थाय सद्यो विव्याध पाण्डवम् ।।"},
{"c": "7.109", "n": "2", "i": 37858, "v": "महागजाविवासाद्य विषाणाग्रैः परस्परम् । शरैः पूर्णायतोत्सृष्टैरन्योन्यमभिजघ्नतुः ।।"},
{"c": "7.109", "n": "3", "i": 37859, "v": "अथ कर्णः शरव्रातैर्भीमं बलवदर्दयत् । ननाद बलवन्नादं पुनर्विव्याध चोरसि ।।"},
{"c": "7.109", "n": "4", "i": 37860, "v": "तं भीमो दशभिर्बाणैः प्रत्यविध्यदजिह्मगैः । पुनर्विव्याध विंशत्या शराणां नतपर्वणाम् ।।"},
{"c": "7.109", "n": "5", "i": 37861, "v": "कर्णस्तु नवभिर्भीमं विद्ध्वा राजन्स्तनान्तरे । ध्वजमेकेन विव्याध सायकेन शितेन ह ।।"},
{"c": "7.109", "n": "6", "i": 37862, "v": "सायकानां ततः पार्थस्त्रिषष्ट्या प्रत्यविध्यत । तोत्त्रैरिव महानागं कशाभिरिव वाजिनम् ।।"},
{"c": "7.109", "n": "7", "i": 37863, "v": "सोऽतिविद्धो महाराज पाण्डवेन यशस्विना । सृक्विणी लेलिहन्वीरः क्रोधसंरक्तलोचनः ।।"},
{"c": "7.109", "n": "8", "i": 37864, "v": "ततः शरं महाराज सर्वकायावदारणम् । प्राहिणोद्भीमसेनाय बलायेन्द्र इवाशनिम् ।।"},
{"c": "7.109", "n": "9", "i": 37865, "v": "स निर्भिद्य रणे पार्थं सूतपुत्रधनुश्च्युतः । अगच्छद्दारयन्भूमिं चित्रपुङ्खः शिलीमुखः ।।"},
{"c": "7.109", "n": "10", "i": 37866, "v": "सर्वशैक्यां चतुष्किष्कुं गुर्वीं रुक्माङ्गदां गदाम् । प्राहिणोत्सूतपुत्राय षडस्रामविचारयन् ।।"},
{"c": "7.109", "n": "11", "i": 37867, "v": "तया जघानाधिरथेः सदश्वान्साधुवाहिनः । गदया भारतः क्रुद्धो वज्रेणेन्द्र इवासुरान् ।।"},
{"c": "7.109", "n": "12", "i": 37868, "v": "ततो भीमो महाबाहुः क्षुराभ्यां भरतर्षभ । ध्वजमाधिरथेश्छित्त्वा सूतमभ्यहनत्तदा ।।"},
{"c": "7.109", "n": "13", "i": 37869, "v": "हताश्वसूतमुत्सृज्य रथं स पतितध्वजम् । विस्फारयन्धनुः कर्णस्तस्थौ भारत दुर्मनाः ।।"},
{"c": "7.109", "n": "14", "i": 37870, "v": "तत्राद्भुतमपश्याम राधेयस्य पराक्रमम् । विरथो रथिनां श्रेष्ठो वारयामास यद्रिपुम् ।।"},
{"c": "7.109", "n": "15", "i": 37871, "v": "विरथं तं रथश्रेष्ठं दृष्ट्वाधिरथिमाहवे । दुर्योधनस्ततो राजन्नभ्यभाषत दुर्मुखम् ।।"},
{"c": "7.109", "n": "16", "i": 37872, "v": "एष दुर्मुख राधेयो भीमेन विरथीकृतः । तं रथेन नरश्रेष्ठं संपादय महारथम् ।।"},
{"c": "7.109", "n": "17", "i": 37873, "v": "दुर्योधनवचः श्रुत्वा ततो भारत दुर्मुखः । त्वरमाणोऽभ्ययात्कर्णं भीमं चावारयच्छरैः ।।"},
{"c": "7.109", "n": "18", "i": 37874, "v": "दुर्मुखं प्रेक्ष्य संग्रामे सूतपुत्रपदानुगम् । वायुपुत्रः प्रहृष्टोऽभूत्सृक्किणी परिलेलिहन् ।।"},
{"c": "7.109", "n": "19", "i": 37875, "v": "ततः कर्णं महाराज वारयित्वा शिलीमुखैः । दुर्मुखाय रथं शीघ्रं प्रेषयामास पाण्डवः ।।"},
{"c": "7.109", "n": "20", "i": 37876, "v": "तस्मिन्क्षणे महाराज नवभिर्नतपर्वभिः । सुपुङ्खैर्दुर्मुखं भीमः शरैर्निन्ये यमक्षयम् ।।"},
{"c": "7.109", "n": "21", "i": 37877, "v": "ततस्तमेवाधिरथिः स्यन्दनं दुर्मुखे हते । आस्थितः प्रबभौ राजन्दीप्यमान इवांशुमान् ।।"},
{"c": "7.109", "n": "22", "i": 37878, "v": "शयानं भिन्नमर्माणं दुर्मुखं शोणितोक्षितम् । दृष्ट्वा कर्णोऽश्रुपूर्णाक्षो मुहूर्तं नाभ्यवर्तत ।।"},
{"c": "7.109", "n": "23", "i": 37879, "v": "तं गतासुमतिक्रम्य कृत्वा कर्णः प्रदक्षिणम् । दीर्घमुष्णं श्वसन्वीरो न किंचित्प्रत्यपद्यत ।।"},
{"c": "7.109", "n": "24", "i": 37880, "v": "तस्मिंस्तु विवरे राजन्नाराचान्गार्ध्रवाससः । प्राहिणोत्सूतपुत्राय भीमसेनश्चतुर्दश ।।"},
{"c": "7.109", "n": "25", "i": 37881, "v": "ते तस्य कवचं भित्त्वा स्वर्णपुङ्खा महौजसः । हेमचित्रा महाराज द्योतयन्तो दिशो दश ।।"},
{"c": "7.109", "n": "26", "i": 37882, "v": "अपिबन्सूतपुत्रस्य शोणितं रक्तभोजनाः । क्रुद्धा इव मनुष्येन्द्र भुजगाः कालचोदिताः ।।"},
{"c": "7.109", "n": "27", "i": 37883, "v": "प्रसर्पमाणा मेदिन्यां ते व्यरोचन्त मार्गणाः । अर्धप्रविष्टाः संरब्धा बिलानीव महोरगाः ।।"},
{"c": "7.109", "n": "28", "i": 37884, "v": "तं प्रत्यविध्यद्राधेयो जाम्बूनदविभूषितैः । चतुर्दशभिरत्युग्रैर्नाराचैरविचारयन् ।।"},
{"c": "7.109", "n": "29", "i": 37885, "v": "ते भीमसेनस्य भुजं सव्यं निर्भिद्य पत्रिणः । प्राविशन्मेदिनीं भीमाः क्रौञ्चं पत्ररथा इव ।।"},
{"c": "7.109", "n": "30", "i": 37886, "v": "ते व्यरोचन्त नाराचाः प्रविशन्तो वसुंधराम् । गच्छत्यस्तं दिनकरे दीप्यमाना इवांशवः ।।"},
{"c": "7.109", "n": "31", "i": 37887, "v": "स निर्भिन्नो रणे भीमो नाराचैर्मर्मभेदिभिः । सुस्राव रुधिरं भूरि पर्वतः सलिलं यथा ।।"},
{"c": "7.109", "n": "32", "i": 37888, "v": "स भीमस्त्रिभिरायस्तः सूतपुत्रं पतत्रिभिः । सुपर्णवेगैर्विव्याध सारथिं चास्य सप्तभिः ।।"},
{"c": "7.109", "n": "33", "i": 37889, "v": "स विह्वलो महाराज कर्णो भीमबलार्दितः । प्राद्रवज्जवनैरश्वै रणं हित्वा महायशाः ।।"},
{"c": "7.109", "n": "34", "i": 37890, "v": "भीमसेनस्तु विस्फार्य चापं हेमपरिष्कृतम् । आहवेऽतिरथोऽतिष्ठज्ज्वलन्निव हुताशनः ।।"},
{"c": "7.110", "t": "धृतराष्ट्र उवाच ।"},
{"c": "7.110", "n": "1", "i": 37891, "v": "दैवमेव परं मन्ये धिक्पौरुषमनर्थकम् । यत्राधिरथिरायस्तो नातरत्पाण्डवं रणे ।।"},
{"c": "7.110", "n": "2", "i": 37892, "v": "कर्णः पार्थान्सगोविन्दाञ्जेतुमुत्सहते रणे । न च कर्णसमं योधं लोके पश्यामि कंचन । इति दुर्योधनस्याहमश्रौषं जल्पतो मुहुः ।।"},
{"c": "7.110", "n": "3", "i": 37893, "v": "कर्णो हि बलवाञ्शूरो दृढधन्वा जितक्लमः । इति मामब्रवीत्सूत मन्दो दुर्योधनः पुरा ।।"},
{"c": "7.110", "n": "4", "i": 37894, "v": "वसुषेणसहायं मां नालं देवापि संयुगे । किमु पाण्डुसुता राजन्गतसत्त्वा विचेतसः ।।"},
{"c": "7.110", "n": "5", "i": 37895, "v": "तत्र तं निर्जितं दृष्ट्वा भुजंगमिव निर्विषम् । युद्धात्कर्णमपक्रान्तं किं स्विद्दुर्योधनोऽब्रवीत् ।।"},
{"c": "7.110", "n": "6", "i": 37896, "v": "अहो दुर्मुखमेवैकं युद्धानामविशारदम् । प्रावेशयद्धुतवहं पतंगमिव मोहितः ।।"},
{"c": "7.110", "n": "7", "i": 37897, "v": "अश्वत्थामा मद्रराजः कृपः कर्णश्च संगताः । न शक्ताः प्रमुखे स्थातुं नूनं भीमस्य संजय ।।"},
{"c": "7.110", "n": "8", "i": 37898, "v": "तेऽपि चास्य महाघोरं बलं नागायुतोपमम् । जानन्तो व्यवसायं च क्रूरं मारुततेजसः ।।"},
{"c": "7.110", "n": "9", "i": 37899, "v": "किमर्थं क्रूरकर्माणं यमकालान्तकोपमम् । बलसंरम्भवीर्यज्ञाः कोपयिष्यन्ति संयुगे ।।"},
{"c": "7.110", "n": "10", "i": 37900, "v": "कर्णस्त्वेको महाबाहुः स्वबाहुबलमाश्रितः । भीमसेनमनादृत्य रणेऽयुध्यत सूतजः ।।"},
{"c": "7.110", "n": "11", "i": 37901, "v": "योऽजयत्समरे कर्णं पुरंदर इवासुरम् । न स पाण्डुसुतो जेतुं शक्यः केनचिदाहवे ।।"},
{"c": "7.110", "n": "12", "i": 37902, "v": "द्रोणं यः संप्रमथ्यैकः प्रविष्टो मम वाहिनीम् । भीमो धनंजयान्वेषी कस्तमर्छेज्जिजीविषुः ।।"},
{"c": "7.110", "n": "13", "i": 37903, "v": "को हि संजय भीमस्य स्थातुमुत्सहतेऽग्रतः । उद्यताशनिवज्रस्य महेन्द्रस्येव दानवः ।।"},
{"c": "7.110", "n": "14", "i": 37904, "v": "प्रेतराजपुरं प्राप्य निवर्तेतापि मानवः । न भीमसेनं संप्राप्य निवर्तेत कदाचन ।।"},
{"c": "7.110", "n": "15", "i": 37905, "v": "पतंगा इव वह्निं ते प्राविशन्नल्पचेतसः । ये भीमसेनं संक्रुद्धमभ्यधावन्विमोहिताः ।।"},
{"c": "7.110", "n": "16", "i": 37906, "v": "यत्तत्सभायां भीमेन मम पुत्रवधाश्रयम् । शप्तं संरम्भिणोग्रेण कुरूणां शृण्वतां तदा ।।"},
{"c": "7.110", "n": "17", "i": 37907, "v": "तन्नूनमभिसंचिन्त्य दृष्ट्वा कर्णं च निर्जितम् । दुःशासनः सह भ्रात्रा भयाद्भीमादुपारमत् ।।"},
{"c": "7.110", "n": "18", "i": 37908, "v": "यश्च संजय दुर्बुद्धिरब्रवीत्समितौ मुहुः । कर्णो दुःशासनोऽहं च जेष्यामो युधि पाण्डवान् ।।"},
{"c": "7.110", "n": "19", "i": 37909, "v": "स नूनं विरथं दृष्ट्वा कर्णं भीमेन निर्जितम् । प्रत्याख्यानाच्च कृष्णस्य भृशं तप्यति संजय ।।"},
{"c": "7.110", "n": "20", "i": 37910, "v": "दृष्ट्वा भ्रातॄन्हतान्युद्धे भीमसेनेन दंशितान् । आत्मापराधात्सुमहन्नूनं तप्यति पुत्रकः ।।"},
{"c": "7.110", "n": "21", "i": 37911, "v": "को हि जीवितमन्विच्छन्प्रतीपं पाण्डवं व्रजेत् । भीमं भीमायुधं क्रुद्धं साक्षात्कालमिव स्थितम् ।।"},
{"c": "7.110", "n": "22", "i": 37912, "v": "वडवामुखमध्यस्थो मुच्येतापि हि मानवः । न भीममुखसंप्राप्तो मुच्येतेति मतिर्मम ।।"},
{"c": "7.110", "n": "23", "i": 37913, "v": "न पाण्डवा न पाञ्चाला न च केशवसात्यकी । जानन्ति युधि संरब्धा जीवितं परिरक्षितुम् ।।"},
{"c": "7.110", "t": "संजय उवाच ।"},
{"c": "7.110", "n": "24", "i": 37914, "v": "यत्संशोचसि कौरव्य वर्तमाने जनक्षये । त्वमस्य जगतो मूलं विनाशस्य न संशयः ।।"},
{"c": "7.110", "n": "25", "i": 37915, "v": "स्वयं वैरं महत्कृत्वा पुत्राणां वचने स्थितः । उच्यमानो न गृह्णीषे मर्त्यः पथ्यमिवौषधम् ।।"},
{"c": "7.110", "n": "26", "i": 37916, "v": "स्वयं पीत्वा महाराज कालकूटं सुदुर्जरम् । तस्येदानीं फलं कृत्स्नमवाप्नुहि नरोत्तम ।।"},
{"c": "7.110", "n": "27", "i": 37917, "v": "यत्तु कुत्सयसे योधान्युध्यमानान्यथाबलम् । अत्र ते वर्णयिष्यामि यथा युद्धमवर्तत ।।"},
{"c": "7.110", "n": "28", "i": 37918, "v": "दृष्ट्वा कर्णं तु पुत्रास्ते भीमसेनपराजितम् । नामृष्यन्त महेष्वासाः सोदर्याः पञ्च मारिष ।।"},
{"c": "7.110", "n": "29", "i": 37919, "v": "दुर्मर्षणो दुःसहश्च दुर्मदो दुर्धरो जयः । पाण्डवं चित्रसंनाहास्तं प्रतीपमुपाद्रवन् ।।"},
{"c": "7.110", "n": "30", "i": 37920, "v": "ते समन्तान्महाबाहुं परिवार्य वृकोदरम् । दिशः शरैः समावृण्वञ्शलभानामिव व्रजैः ।।"},
{"c": "7.110", "n": "31", "i": 37921, "v": "आगच्छतस्तान्सहसा कुमारान्देवरूपिणः । प्रतिजग्राह समरे भीमसेनो हसन्निव ।।"},
{"c": "7.110", "n": "32", "i": 37922, "v": "तव दृष्ट्वा तु तनयान्भीमसेनसमीपगान् । अभ्यवर्तत राधेयो भीमसेनं महाबलम् ।।"},
{"c": "7.110", "n": "33", "i": 37923, "v": "विसृजन्विशिखान्राजन्स्वर्णपुङ्खाञ्शिलाशितान् । तं तु भीमोऽभ्ययात्तूर्णं वार्यमाणः सुतैस्तव ।।"},
{"c": "7.110", "n": "34", "i": 37924, "v": "कुरवस्तु ततः कर्णं परिवार्य समन्ततः । अवाकिरन्भीमसेनं शरैः संनतपर्वभिः ।।"},
{"c": "7.110", "n": "35", "i": 37925, "v": "तान्बाणैः पञ्चविंशत्या साश्वान्राजन्नरर्षभान् । ससूतान्भीमधनुषो भीमो निन्ये यमक्षयम् ।।"},
{"c": "7.110", "n": "36", "i": 37926, "v": "प्रापतन्स्यन्दनेभ्यस्ते सार्धं सूतैर्गतासवः । चित्रपुष्पधरा भग्ना वातेनेव महाद्रुमाः ।।"},
{"c": "7.110", "n": "37", "i": 37927, "v": "तत्राद्भुतमपश्याम भीमसेनस्य विक्रमम् । संवार्याधिरथिं बाणैर्यज्जघान तवात्मजान् ।।"},
{"c": "7.110", "n": "38", "i": 37928, "v": "स वार्यमाणो भीमेन शितैर्बाणैः समन्ततः । सूतपुत्रो महाराज भीमसेनमवैक्षत ।।"},
{"c": "7.110", "n": "39", "i": 37929, "v": "तं भीमसेनः संरम्भात्क्रोधसंरक्तलोचनः । विस्फार्य सुमहच्चापं मुहुः कर्णमवैक्षत ।।"},
{"c": "7.111", "t": "संजय उवाच ।"},
{"c": "7.111", "n": "1", "i": 37930, "v": "तवात्मजांस्तु पतितान्दृष्ट्वा कर्णः प्रतापवान् । क्रोधेन महताविष्टो निर्विण्णोऽभूत्स जीवितात् ।।"},
{"c": "7.111", "n": "2", "i": 37931, "v": "आगस्कृतमिवात्मानं मेने चाधिरथिस्तदा । भीमसेनं ततः क्रुद्धः समाद्रवत संभ्रमात् ।।"},
{"c": "7.111", "n": "3", "i": 37932, "v": "स भीमं पञ्चभिर्विद्ध्वा राधेयः प्रहसन्निव । पुनर्विव्याध सप्तत्या स्वर्णपुङ्खैः शिलाशितैः ।।"},
{"c": "7.111", "n": "4", "i": 37933, "v": "अवहासं तु तं पार्थो नामृष्यत वृकोदरः । ततो विव्याध राधेयं शतेन नतपर्वणाम् ।।"},
{"c": "7.111", "n": "5", "i": 37934, "v": "पुनश्च विशिखैस्तीक्ष्णैर्विद्ध्वा पञ्चभिराशुगैः । धनुश्चिच्छेद भल्लेन सूतपुत्रस्य मारिष ।।"},
{"c": "7.111", "n": "6", "i": 37935, "v": "अथान्यद्धनुरादाय कर्णो भारत दुर्मनाः । इषुभिश्छादयामास भीमसेनं समन्ततः ।।"},
{"c": "7.111", "n": "7", "i": 37936, "v": "तस्य भीमो हयान्हत्वा विनिहत्य च सारथिम् । प्रजहास महाहासं कृते प्रतिकृतं पुनः ।।"},
{"c": "7.111", "n": "8", "i": 37937, "v": "इषुभिः कार्मुकं चास्य चकर्त पुरुषर्षभः । तत्पपात महाराज स्वर्णपृष्ठं महास्वनम् ।।"},
{"c": "7.111", "n": "9", "i": 37938, "v": "अवारोहद्रथात्तस्मादथ कर्णो महारथः । गदां गृहीत्वा समरे भीमसेनाय चाक्षिपत् ।।"},
{"c": "7.111", "n": "10", "i": 37939, "v": "तामापतन्तीं सहसा गदां दृष्ट्वा वृकोदरः । शरैरवारयद्राजन्सर्वसैन्यस्य पश्यतः ।।"},
{"c": "7.111", "n": "11", "i": 37940, "v": "ततो बाणसहस्राणि प्रेषयामास पाण्डवः । सूतपुत्रवधाकाङ्क्षी त्वरमाणः पराक्रमी ।।"},
{"c": "7.111", "n": "12", "i": 37941, "v": "तानिषूनिषुभिः कर्णो वारयित्वा महामृधे । कवचं भीमसेनस्य पातयामास सायकैः ।।"},
{"c": "7.111", "n": "13", "i": 37942, "v": "अथैनं पञ्चविंशत्या क्षुद्रकाणां समार्पयत् । पश्यतां सर्वभूतानां तदद्भुतमिवाभवत् ।।"},
{"c": "7.111", "n": "14", "i": 37943, "v": "ततो भीमो महाराज नवभिर्नतपर्वणाम् । रणेऽप्रेषयत क्रुद्धः सूतपुत्रस्य मारिष ।।"},
{"c": "7.111", "n": "15", "i": 37944, "v": "ते तस्य कवचं भित्त्वा तथा बाहुं च दक्षिणम् । अभ्यगुर्धरणीं तीक्ष्णा वल्मीकमिव पन्नगाः ।।"},
{"c": "7.111", "n": "16", "i": 37945, "v": "राधेयं तु रणे दृष्ट्वा पदातिनमवस्थितम् । भीमसेनेन संरब्धं राजा दुर्योधनोऽब्रवीत् । त्वरध्वं सर्वतो यत्ता राधेयस्य रथं प्रति ।।"},
{"c": "7.111", "n": "17", "i": 37946, "v": "ततस्तव सुता राजञ्श्रुत्वा भ्रातुर्वचो द्रुतम् । अभ्ययुः पाण्डवं युद्धे विसृजन्तः शिताञ्शरान् ।।"},
{"c": "7.111", "n": "18", "i": 37947, "v": "चित्रोपचित्रश्चित्राक्षश्चारुचित्रः शरासनः । चित्रायुधश्चित्रवर्मा समरे चित्रयोधिनः ।।"},
{"c": "7.111", "n": "19", "i": 37948, "v": "आगच्छतस्तान्सहसा भीमो राजन्महारथः । साश्वसूतध्वजान्यत्तान्पातयामास संयुगे । ते हता न्यपतन्भूमौ वातनुन्ना इव द्रुमाः ।।"},
{"c": "7.111", "n": "20", "i": 37949, "v": "दृष्ट्वा विनिहतान्पुत्रांस्तव राजन्महारथान् । अश्रुपूर्णमुखः कर्णः कश्मलं समपद्यत ।।"},
{"c": "7.111", "n": "21", "i": 37950, "v": "रथमन्यं समास्थाय विधिवत्कल्पितं पुनः । अभ्ययात्पाण्डवं युद्धे त्वरमाणः पराक्रमी ।।"},
{"c": "7.111", "n": "22", "i": 37951, "v": "तावन्योन्यं शरैर्विद्ध्वा स्वर्णपुङ्खैः शिलाशितैः । व्यभ्राजेतां महाराज पुष्पिताविव किंशुकौ ।।"},
{"c": "7.111", "n": "23", "i": 37952, "v": "षट्त्रिंशद्भिस्ततो भल्लैर्निशितैस्तिग्मतेजनैः । व्यधमत्कवचं क्रुद्धः सूतपुत्रस्य पाण्डवः ।।"},
{"c": "7.111", "n": "24", "i": 37953, "v": "रक्तचन्दनदिग्धाङ्गौ शरैः कृतमहाव्रणौ । शोणिताक्तौ व्यराजेतां कालसूर्याविवोदितौ ।।"},
{"c": "7.111", "n": "25", "i": 37954, "v": "तौ शोणितोक्षितैर्गात्रैः शरैश्छिन्नतनुच्छदौ । विवर्माणौ व्यराजेतां निर्मुक्ताविव पन्नगौ ।।"},
{"c": "7.111", "n": "26", "i": 37955, "v": "व्याघ्राविव नरव्याघ्रौ दंष्ट्राभिरितरेतरम् । शरदंष्ट्रा विधुन्वानौ ततक्षतुररिंदमौ ।।"},
{"c": "7.111", "n": "27", "i": 37956, "v": "वारणाविव संसक्तौ रङ्गमध्ये विरेजतुः । तुदन्तौ विशिखैस्तीक्ष्णैर्मत्तवारणविक्रमौ ।।"},
{"c": "7.111", "n": "28", "i": 37957, "v": "प्रच्छादयन्तौ समरे शरजालैः परस्परम् । रथाभ्यां नादयन्तौ च दिशः सर्वा विचेरतुः ।।"},
{"c": "7.111", "n": "29", "i": 37958, "v": "तौ रथाभ्यां महाराज मण्डलावर्तनादिषु । व्यरोचेतां महात्मानौ वृत्रवज्रधराविव ।।"},
{"c": "7.111", "n": "30", "i": 37959, "v": "सहस्ताभरणाभ्यां तु भुजाभ्यां विक्षिपन्धनुः । व्यरोचत रणे भीमः सविद्युदिव तोयदः ।।"},
{"c": "7.111", "n": "31", "i": 37960, "v": "स चापघोषस्तनितः शरधाराम्बुदो महान् । भीममेघो महाराज कर्णपर्वतमभ्ययात् ।।"},
{"c": "7.111", "n": "32", "i": 37961, "v": "ततः शरसहस्रेण धनुर्मुक्तेन भारत । पाण्डवो व्यकिरत्कर्णं घनोऽद्रिमिव वृष्टिभिः ।।"},
{"c": "7.111", "n": "33", "i": 37962, "v": "तत्रावैक्षन्त पुत्रास्ते भीमसेनस्य विक्रमम् । सुपुङ्खैः कङ्कवासोभिर्यत्कर्णं छादयच्छरैः ।।"},
{"c": "7.111", "n": "34", "i": 37963, "v": "स नन्दयन्रणे पार्थं केशवं च यशस्विनम् । सात्यकिं चक्ररक्षौ च भीमः कर्णमयोधयत् ।।"},
{"c": "7.111", "n": "35", "i": 37964, "v": "विक्रमं भुजयोर्वीर्यं धैर्यं च विदितात्मनः । पुत्रास्तव महाराज ददृशुः पाण्डवस्य ह ।।"},
{"c": "7.112", "t": "संजय उवाच ।"},
{"c": "7.112", "n": "1", "i": 37965, "v": "भीमसेनस्य राधेयः श्रुत्वा ज्यातलनिस्वनम् । नामृष्यत यथा मत्तो गजः प्रतिगजस्वनम् ।।"},
{"c": "7.112", "n": "2", "i": 37966, "v": "अपक्रम्य स भीमस्य मुहूर्तं शरगोचरात् । तव चाधिरथिर्दृष्ट्वा स्यन्दनेभ्यश्च्युतान्सुतान् ।।"},
{"c": "7.112", "n": "3", "i": 37967, "v": "भीमसेनेन निहतान्विमना दुःखितोऽभवत् । निःश्वसन्दीर्घमुष्णं च पुनः पाण्डवमभ्ययात् ।।"},
{"c": "7.112", "n": "4", "i": 37968, "v": "स ताम्रनयनः क्रोधाच्छ्वसन्निव महोरगः । बभौ कर्णः शरानस्यन्रश्मिवानिव भास्करः ।।"},
{"c": "7.112", "n": "5", "i": 37969, "v": "रश्मिजालैरिवार्कस्य विततैर्भरतर्षभ । कर्णचापच्युतैर्बाणैः प्राच्छाद्यत वृकोदरः ।।"},
{"c": "7.112", "n": "6", "i": 37970, "v": "कर्णचापच्युताश्चित्राः शरा बर्हिणवाससः । विविशुः सर्वतः पार्थं वासायेवाण्डजा द्रुमम् ।।"},
{"c": "7.112", "n": "7", "i": 37971, "v": "कर्णचापच्युता बाणाः संपतन्तस्ततस्ततः । रुक्मपुङ्खा व्यराजन्त हंसाः श्रेणीकृता इव ।।"},
{"c": "7.112", "n": "8", "i": 37972, "v": "चापध्वजोपस्करेभ्यश्छत्रादीषामुखाद्युगात् । प्रभवन्तो व्यदृश्यन्त राजन्नाधिरथेः शराः ।।"},
{"c": "7.112", "n": "9", "i": 37973, "v": "खं पूरयन्महावेगान्खगमान्खगवाससः । सुवर्णविकृतांश्चित्रान्मुमोचाधिरथिः शरान् ।।"},
{"c": "7.112", "n": "10", "i": 37974, "v": "तमन्तकमिवायस्तमापतन्तं वृकोदरः । त्यक्त्वा प्राणानभिक्रुध्य विव्याध नवभिः शरैः ।।"},
{"c": "7.112", "n": "11", "i": 37975, "v": "तस्य वेगमसंसह्यं दृष्ट्वा कर्णस्य पाण्डवः । महतश्च शरौघांस्तान्नैवाव्यथत वीर्यवान् ।।"},
{"c": "7.112", "n": "12", "i": 37976, "v": "ततो विधम्याधिरथेः शरजालानि पाण्डवः । विव्याध कर्णं विंशत्या पुनरन्यैः शितैः शरैः ।।"},
{"c": "7.112", "n": "13", "i": 37977, "v": "यथैव हि शरैः पार्थः सूतपुत्रेण छादितः । तथैव कर्णं समरे छादयामास पाण्डवः ।।"},
{"c": "7.112", "n": "14", "i": 37978, "v": "दृष्ट्वा तु भीमसेनस्य विक्रमं युधि भारत । अभ्यनन्दंस्त्वदीयाश्च संप्रहृष्टाश्च चारणाः ।।"},
{"c": "7.112", "n": "15", "i": 37979, "v": "भूरिश्रवाः कृपो द्रौणिर्मद्रराजो जयद्रथः । उत्तमौजा युधामन्युः सात्यकिः केशवार्जुनौ ।।"},
{"c": "7.112", "n": "16", "i": 37980, "v": "कुरुपाण्डवानां प्रवरा दश राजन्महारथाः । साधु साध्विति वेगेन सिंहनादमथानदन् ।।"},
{"c": "7.112", "n": "17", "i": 37981, "v": "तस्मिंस्तु तुमुले शब्दे प्रवृत्ते लोमहर्षणे । अभ्यभाषत पुत्रांस्ते राजन्दुर्योधनस्त्वरन् ।।"},
{"c": "7.112", "n": "18", "i": 37982, "v": "राज्ञश्च राजपुत्रांश्च सोदर्यांश्च विशेषतः । कर्णं गच्छत भद्रं वः परीप्सन्तो वृकोदरात् ।।"},
{"c": "7.112", "n": "19", "i": 37983, "v": "पुरा निघ्नन्ति राधेयं भीमचापच्युताः शराः । ते यतध्वं महेष्वासाः सूतपुत्रस्य रक्षणे ।।"},
{"c": "7.112", "n": "20", "i": 37984, "v": "दुर्योधनसमादिष्टाः सोदर्याः सप्त मारिष । भीमसेनमभिद्रुत्य संरब्धाः पर्यवारयन् ।।"},
{"c": "7.112", "n": "21", "i": 37985, "v": "ते समासाद्य कौन्तेयमावृण्वञ्शरवृष्टिभिः । पर्वतं वारिधाराभिः प्रावृषीव बलाहकाः ।।"},
{"c": "7.112", "n": "22", "i": 37986, "v": "तेऽपीडयन्भीमसेनं क्रुद्धाः सप्त महारथाः । प्रजासंहरणे राजन्सोमं सप्त ग्रहा इव ।।"},
{"c": "7.112", "n": "23", "i": 37987, "v": "ततो वामेन कौन्तेयः पीडयित्वा शरासनम् । मुष्टिना पाण्डवो राजन्दृढेन सुपरिष्कृतम् ।।"},
{"c": "7.112", "n": "24", "i": 37988, "v": "मनुष्यसमतां ज्ञात्वा सप्त संधाय सायकान् । तेभ्यो व्यसृजदायस्तः सूर्यरश्मिनिभान्प्रभुः ।।"},
{"c": "7.112", "n": "25", "i": 37989, "v": "निरस्यन्निव देहेभ्यस्तनयानामसूंस्तव । भीमसेनो महाराज पूर्ववैरमनुस्मरन् ।।"},
{"c": "7.112", "n": "26", "i": 37990, "v": "ते क्षिप्ता भीमसेनेन शरा भारत भारतान् । विदार्य खं समुत्पेतुः स्वर्णपुङ्खाः शिलाशिताः ।।"},
{"c": "7.112", "n": "27", "i": 37991, "v": "तेषां विदार्य चेतांसि शरा हेमविभूषिताः । व्यराजन्त महाराज सुपर्णा इव खेचराः ।।"},
{"c": "7.112", "n": "28", "i": 37992, "v": "शोणितादिग्धवाजाग्राः सप्त हेमपरिष्कृताः । पुत्राणां तव राजेन्द्र पीत्वा शोणितमुद्गताः ।।"},
{"c": "7.112", "n": "29", "i": 37993, "v": "ते शरैर्भिन्नमर्माणो रथेभ्यः प्रापतन्क्षितौ । गिरिसानुरुहा भग्ना द्विपेनेव महाद्रुमाः ।।"},
{"c": "7.112", "n": "30", "i": 37994, "v": "शत्रुंजयः शत्रुसहश्चित्रश्चित्रायुधो दृढः । चित्रसेनो विकर्णश्च सप्तैते विनिपातिताः ।।"},
{"c": "7.112", "n": "31", "i": 37995, "v": "तान्निहत्य महाबाहू राधेयस्यैव पश्यतः । सिंहनादरवं घोरमसृजत्पाण्डुनन्दनः ।।"},
{"c": "7.112", "n": "32", "i": 37996, "v": "स रवस्तस्य शूरस्य धर्मराजस्य भारत । आचख्याविव तद्युद्धं विजयं चात्मनो महत् ।।"},
{"c": "7.112", "n": "33", "i": 37997, "v": "तं श्रुत्वा सुमहानादं भीमसेनस्य धन्विनः । बभूव परमा प्रीतिर्धर्मराजस्य संयुगे ।।"},
{"c": "7.112", "n": "34", "i": 37998, "v": "ततो हृष्टो महाराज वादित्राणां महास्वनैः । भीमसेनरवं पार्थः प्रतिजग्राह सर्वशः ।।"},
{"c": "7.112", "n": "35", "i": 37999, "v": "अभ्ययाच्चैव समरे द्रोणमस्त्रभृतां वरम् । हर्षेण महता युक्तः कृतसंज्ञे वृकोदरे ।।"},
{"c": "7.112", "n": "36", "i": 38000, "v": "एकत्रिंशन्महाराज पुत्रांस्तव महारथान् । हतान्दुर्योधनो दृष्ट्वा क्षत्तुः सस्मार तद्वचः ।।"},
{"c": "7.112", "n": "37", "i": 38001, "v": "तदिदं समनुप्राप्तं क्षत्तुर्हितकरं वचः । इति संचिन्त्य राजासौ नोत्तरं प्रत्यपद्यत ।।"},
{"c": "7.112", "n": "38", "i": 38002, "v": "यद्द्यूतकाले दुर्बुद्धिरब्रवीत्तनयस्तव । यच्च कर्णोऽब्रवीत्कृष्णां सभायां परुषं वचः ।।"},
{"c": "7.112", "n": "39", "i": 38003, "v": "प्रमुखे पाण्डुपुत्राणां तव चैव विशां पते । कौरवाणां च सर्वेषामाचार्यस्य च संनिधौ ।।"},
{"c": "7.112", "n": "40", "i": 38004, "v": "विनष्टाः पाण्डवाः कृष्णे शाश्वतं नरकं गताः । पतिमन्यं वृणीष्वेति तस्येदं फलमागतम् ।।"},
{"c": "7.112", "n": "41", "i": 38005, "v": "यत्स्म तां परुषाण्याहुः सभामानाय्य द्रौपदीम् । पाण्डवानुग्रधनुषः क्रोधयन्तस्तवात्मजाः ।।"},
{"c": "7.112", "n": "42", "i": 38006, "v": "तं भीमसेनः क्रोधाग्निं त्रयोदश समाः स्थितम् । विसृजंस्तव पुत्राणामन्तं गच्छति कौरव ।।"},
{"c": "7.112", "n": "43", "i": 38007, "v": "विलपंश्च बहु क्षत्ता शमं नालभत त्वयि । सपुत्रो भरतश्रेष्ठ तस्य भुङ्क्ष्व फलोदयम् । हतो विकर्णो राजेन्द्र चित्रसेनश्च वीर्यवान् ।।"},
{"c": "7.112", "n": "44", "i": 38008, "v": "प्रवरानात्मजानां ते सुतांश्चान्यान्महारथान् । यान्यांश्च ददृशे भीमश्चक्षुर्विषयमागतान् । पुत्रांस्तव महाबाहो त्वरया ताञ्जघान ह ।।"},
{"c": "7.112", "n": "45", "i": 38009, "v": "त्वत्कृते ह्यहमद्राक्षं दह्यमानां वरूथिनीम् । सहस्रशः शरैर्मुक्तैः पाण्डवेन वृषेण च ।।"},
{"c": "7.113", "t": "धृतराष्ट्र उवाच ।"},
{"c": "7.113", "n": "1", "i": 38010, "v": "महानपनयः सूत ममैवात्र विशेषतः । स इदानीमनुप्राप्तो मन्ये संजय शोचतः ।।"},
{"c": "7.113", "n": "2", "i": 38011, "v": "यद्गतं तद्गतमिति ममासीन्मनसि स्थितम् । इदानीमत्र किं कार्यं प्रकरिष्यामि संजय ।।"},
{"c": "7.113", "n": "3", "i": 38012, "v": "यथा त्वेष क्षयो वृत्तो ममापनयसंभवः । वीराणां तन्ममाचक्ष्व स्थिरीभूतोऽस्मि संजय ।।"},
{"c": "7.113", "t": "संजय उवाच ।"},
{"c": "7.113", "n": "4", "i": 38013, "v": "कर्णभीमौ महाराज पराक्रान्तौ महाहवे । बाणवर्षाण्यवर्षेतां वृष्टिमन्ताविवाम्बुदौ ।।"},
{"c": "7.113", "n": "5", "i": 38014, "v": "भीमनामाङ्किता बाणाः स्वर्णपुङ्खाः शिलाशिताः । विविशुः कर्णमासाद्य भिन्दन्त इव जीवितम् ।।"},
{"c": "7.113", "n": "6", "i": 38015, "v": "तथैव कर्णनिर्मुक्तैः सविषैरिव पन्नगैः । आकीर्यत रणे भीमः शतशोऽथ सहस्रशः ।।"},
{"c": "7.113", "n": "7", "i": 38016, "v": "तयोः शरैर्महाराज संपतद्भिः समन्ततः । बभूव तव सैन्यानां संक्षोभः सागरोपमः ।।"},
{"c": "7.113", "n": "8", "i": 38017, "v": "भीमचापच्युतैर्बाणैस्तव सैन्यमरिंदम । अवध्यत चमूमध्ये घोरैराशीविषोपमैः ।।"},
{"c": "7.113", "n": "9", "i": 38018, "v": "वारणैः पतितै राजन्वाजिभिश्च नरैः सह । अदृश्यत मही कीर्णा वातनुन्नैर्द्रुमैरिव ।।"},
{"c": "7.113", "n": "10", "i": 38019, "v": "ते वध्यमानाः समरे भीमचापच्युतैः शरैः । प्राद्रवंस्तावका योधाः किमेतदिति चाब्रुवन् ।।"},
{"c": "7.113", "n": "11", "i": 38020, "v": "ततो व्युदस्तं तत्सैन्यं सिन्धुसौवीरकौरवम् । प्रोत्सारितं महावेगैः कर्णपाण्डवयोः शरैः ।।"},
{"c": "7.113", "n": "12", "i": 38021, "v": "ते शरातुरभूयिष्ठा हताश्वनरवाहनाः । उत्सृज्य कर्णं भीमं च प्राद्रवन्सर्वतोदिशम् ।।"},
{"c": "7.113", "n": "13", "i": 38022, "v": "नूनं पार्थार्थमेवास्मान्मोहयन्ति दिवौकसः । यत्कर्णभीमप्रभवैर्वध्यते नो बलं शरैः ।।"},
{"c": "7.113", "n": "14", "i": 38023, "v": "एवं ब्रुवन्तो योधास्ते तावका भयपीडिताः । शरपातं समुत्सृज्य स्थिता युद्धदिदृक्षवः ।।"},
{"c": "7.113", "n": "15", "i": 38024, "v": "ततः प्रावर्तत नदी घोररूपा महाहवे । बभूव च विशेषेण भीरूणां भयवर्धिनी ।।"},
{"c": "7.113", "n": "16", "i": 38025, "v": "वारणाश्वमनुष्याणां रुधिरौघसमुद्भवा । संवृता गतसत्त्वैश्च मनुष्यगजवाजिभिः ।।"},
{"c": "7.113", "n": "17", "i": 38026, "v": "सानुकर्षपताकैश्च द्विपाश्वरथभूषणैः । स्यन्दनैरपविद्धैश्च भग्नचक्राक्षकूबरैः ।।"},
{"c": "7.113", "n": "18", "i": 38027, "v": "जातरूपपरिष्कारैर्धनुर्भिः सुमहाधनैः । सुवर्णपुङ्खैरिषुभिर्नाराचैश्च सहस्रशः ।।"},
{"c": "7.113", "n": "19", "i": 38028, "v": "कर्णपाण्डवनिर्मुक्तैर्निर्मुक्तैरिव पन्नगैः । प्रासतोमरसंघातैः खड्गैश्च सपरश्वधैः ।।"},
{"c": "7.113", "n": "20", "i": 38029, "v": "सुवर्णविकृतैश्चापि गदामुसलपट्टिशैः । वज्रैश्च विविधाकारैः शक्तिभिः परिघैरपि । शतघ्नीभिश्च चित्राभिर्बभौ भारत मेदिनी ।।"},
{"c": "7.113", "n": "21", "i": 38030, "v": "कनकाङ्गदकेयूरैः कुण्डलैर्मणिभिः शुभैः । तनुत्रैः सतलत्रैश्च हारैर्निष्कैश्च भारत ।।"},
{"c": "7.113", "n": "22", "i": 38031, "v": "वस्त्रैश्छत्रैश्च विध्वस्तैश्चामरव्यजनैरपि । गजाश्वमनुजैर्भिन्नैः शस्त्रैः स्यन्दनभूषणैः ।।"},
{"c": "7.113", "n": "23", "i": 38032, "v": "तैस्तैश्च विविधैर्भावैस्तत्र तत्र वसुंधरा । पतितैरपविद्धैश्च संबभौ द्यौरिव ग्रहैः ।।"},
{"c": "7.113", "n": "24", "i": 38033, "v": "अचिन्त्यमद्भुतं चैव तयोः कर्मातिमानुषम् । दृष्ट्वा चारणसिद्धानां विस्मयः समपद्यत ।।"},
{"c": "7.113", "n": "25", "i": 38034, "v": "अग्नेर्वायुसहायस्य गतिः कक्ष इवाहवे । आसीद्भीमसहायस्य रौद्रमाधिरथेर्गतम् । निपातितध्वजरथं हतवाजिनरद्विपम् ।।"},
{"c": "7.113", "n": "26", "i": 38035, "v": "गजाभ्यां संप्रयुक्ताभ्यामासीन्नडवनं यथा । तथाभूतं महत्सैन्यमासीद्भारत संयुगे । विमर्दः कर्णभीमाभ्यामासीच्च परमो रणे ।।"},
{"c": "7.114", "t": "संजय उवाच ।"},
{"c": "7.114", "n": "1", "i": 38036, "v": "ततः कर्णो महाराज भीमं विद्ध्वा त्रिभिः शरैः । मुमोच शरवर्षाणि चित्राणि च बहूनि च ।।"},
{"c": "7.114", "n": "2", "i": 38037, "v": "वध्यमानो महाराज सूतपुत्रेण पाण्डवः । न विव्यथे भीमसेनो भिद्यमान इवाचलः ।।"},
{"c": "7.114", "n": "3", "i": 38038, "v": "स कर्णं कर्णिना कर्णे पीतेन निशितेन च । विव्याध युधि राजेन्द्र भीमसेनः पतत्रिणा ।।"},
{"c": "7.114", "n": "4", "i": 38039, "v": "स कुण्डलं महत्कर्णात्कर्णस्यापातयद्भुवि । तपनीयं महाराज दीप्तं ज्योतिरिवाम्बरात् ।।"},
{"c": "7.114", "n": "5", "i": 38040, "v": "अथापरेण भल्लेन सूतपुत्रं स्तनान्तरे । आजघान भृशं भीमः स्मयन्निव महाबलः ।।"},
{"c": "7.114", "n": "6", "i": 38041, "v": "पुनरस्य त्वरन्भीमो नाराचान्दश भारत । रणे प्रैषीन्महावेगान्यमदण्डोपमांस्तथा ।।"},
{"c": "7.114", "n": "7", "i": 38042, "v": "ते ललाटं समासाद्य सूतपुत्रस्य मारिष । विविशुश्चोदितास्तेन वल्मीकमिव पन्नगाः ।।"},
{"c": "7.114", "n": "8", "i": 38043, "v": "ललाटस्थैस्तु तैर्बाणैः सूतपुत्रो व्यरोचत । नीलोत्पलमयीं मालां धारयन्स पुरा यथा ।।"},
{"c": "7.114", "n": "9", "i": 38044, "v": "ततः क्रुद्धो रणे कर्णः पीडितो दृढधन्वना । वेगं चक्रे महावेगो भीमसेनवधं प्रति ।।"},
{"c": "7.114", "n": "10", "i": 38045, "v": "तस्मै कर्णः शतं राजन्निषूणां गार्ध्रवाससाम् । अमर्षी बलवान्क्रुद्धः प्रेषयामास भारत ।।"},
{"c": "7.114", "n": "11", "i": 38046, "v": "ततः प्रासृजदुग्राणि शरवर्षाणि पाण्डवः । समरे तमनादृत्य नास्य वीर्यमचिन्तयत् ।।"},
{"c": "7.114", "n": "12", "i": 38047, "v": "ततः कर्णो महाराज पाण्डवं निशितैः शरैः । आजघानोरसि क्रुद्धः क्रुद्धरूपं परंतपः ।।"},
{"c": "7.114", "n": "13", "i": 38048, "v": "जीमूताविव चान्योन्यं तौ ववर्षतुराहवे । तलशब्दरवैश्चैव त्रासयन्तौ परस्परम् ।।"},
{"c": "7.114", "n": "14", "i": 38049, "v": "शरजालैश्च विविधैश्छादयामासतुर्मृधे । अन्योन्यं समरे क्रुद्धौ कृतप्रतिकृतैषिणौ ।।"},
{"c": "7.114", "n": "15", "i": 38050, "v": "ततो भीमो महाबाहू राधेयस्य महात्मनः । क्षुरप्रेण धनुश्छित्त्वा कर्णं विव्याध पत्रिणा ।।"},
{"c": "7.114", "n": "16", "i": 38051, "v": "तदपास्य धनुश्छिन्नं सूतपुत्रो महामनाः । अन्यत्कार्मुकमादत्त वेगघ्नं भारसाधनम् ।।"},
{"c": "7.114", "n": "17", "i": 38052, "v": "दृष्ट्वा च कुरुसौवीरसैन्धवानां बलक्षयम् । सवर्मध्वजशस्त्रैश्च पतितैः संवृतां महीम् ।।"},
{"c": "7.114", "n": "18", "i": 38053, "v": "हस्त्यश्वनरदेहांश्च गतासून्प्रेक्ष्य सर्वतः । सूतपुत्रस्य संरम्भाद्दीप्तं वपुरजायत ।।"},
{"c": "7.114", "n": "19", "i": 38054, "v": "स विस्फार्य महच्चापं कार्तस्वरविभूषितम् । भीमं प्रैक्षत राधेयो राजन्घोरेण चक्षुषा ।।"},
{"c": "7.114", "n": "20", "i": 38055, "v": "ततः क्रुद्धः शरानस्यन्सूतपुत्रो व्यरोचत । मध्यंदिनगतोऽर्चिष्माञ्शरदीव दिवाकरः ।।"},
{"c": "7.114", "n": "21", "i": 38056, "v": "मरीचिविकचस्येव राजन्भानुमतो वपुः । आसीदाधिरथेर्घोरं वपुः शरशतार्चिषः ।।"},
{"c": "7.114", "n": "22", "i": 38057, "v": "कराभ्यामाददानस्य संदधानस्य चाशुगान् । विकर्षतो मुञ्चतो वा नान्तरं ददृशू रणे ।।"},
{"c": "7.114", "n": "23", "i": 38058, "v": "अग्निचक्रोपमं घोरं मण्डलीकृतमायुधम् । कर्णस्यासीन्महाराज सव्यदक्षिणमस्यतः ।।"},
{"c": "7.114", "n": "24", "i": 38059, "v": "स्वर्णपुङ्खाः सुनिशिताः कर्णचापच्युताः शराः । प्राच्छादयन्महाराज दिशः सूर्यस्य च प्रभाम् ।।"},
{"c": "7.114", "n": "25", "i": 38060, "v": "ततः कनकपुङ्खानां शराणां नतपर्वणाम् । धनुश्च्युतानां वियति ददृशे बहुधा व्रजः ।।"},
{"c": "7.114", "n": "26", "i": 38061, "v": "शरासनादाधिरथेः प्रभवन्तः स्म सायकाः । श्रेणीकृता व्यराजन्त राजन्क्रौञ्चा इवाम्बरे ।।"},
{"c": "7.114", "n": "27", "i": 38062, "v": "गार्ध्रपत्राञ्शिलाधौतान्कार्तस्वरविभूषितान् । महावेगान्प्रदीप्ताग्रान्मुमोचाधिरथिः शरान् ।।"},
{"c": "7.114", "n": "28", "i": 38063, "v": "ते तु चापबलोद्धूताः शातकुम्भविभूषिताः । अजस्रमन्वकीर्यन्त शराः पार्थरथं प्रति ।।"},
{"c": "7.114", "n": "29", "i": 38064, "v": "ते व्योम्नि रत्नविकृता व्यकाशन्त सहस्रशः । शलभानामिव व्राताः शराः कर्णसमीरिताः ।।"},
{"c": "7.114", "n": "30", "i": 38065, "v": "चापादाधिरथेर्मुक्ताः प्रपतन्तः स्म सायकाः । एको दीर्घ इव प्रांशुः प्रभवन्दृश्यते शरः ।।"},
{"c": "7.114", "n": "31", "i": 38066, "v": "पर्वतं वारिधाराभिश्छादयन्निव तोयदः । कर्णः प्राच्छादयत्क्रुद्धो भीमं सायकवृष्टिभिः ।।"},
{"c": "7.114", "n": "32", "i": 38067, "v": "तत्र भारत भीमस्य बलवीर्यपराक्रमम् । व्यवसायं च पुत्रास्ते प्रैक्षन्त कुरुभिः सह ।।"},
{"c": "7.114", "n": "33", "i": 38068, "v": "तां समुद्रमिवोद्धूतां शरवृष्टिं समुत्थिताम् । अचिन्तयित्वा भीमस्तु क्रुद्धः कर्णमुपाद्रवत् ।।"},
{"c": "7.114", "n": "34", "i": 38069, "v": "रुक्मपृष्ठं महच्चापं भीमस्यासीद्विशां पते । आकर्षान्मण्डलीभूतं शक्रचापमिवापरम् । तस्माच्छराः प्रादुरासन्पूरयन्त इवाम्बरम् ।।"},
{"c": "7.114", "n": "35", "i": 38070, "v": "सुवर्णपुङ्खैर्भीमेन सायकैर्नतपर्वभिः । गगने रचिता माला काञ्चनीव व्यराजत ।।"},
{"c": "7.114", "n": "36", "i": 38071, "v": "ततो व्योम्नि विषक्तानि शरजालानि भागशः । आहतानि व्यशीर्यन्त भीमसेनस्य पत्रिभिः ।।"},
{"c": "7.114", "n": "37", "i": 38072, "v": "कर्णस्य शरजालौघैर्भीमसेनस्य चोभयोः । अग्निस्फुलिङ्गसंस्पर्शैरञ्जोगतिभिराहवे । तैस्तैः कनकपुङ्खानां द्यौरासीत्संवृता व्रजैः ।।"},
{"c": "7.114", "n": "38", "i": 38073, "v": "स भीमं छादयन्बाणैः सूतपुत्रः पृथग्विधैः । उपारोहदनादृत्य तस्य वीर्यं महात्मनः ।।"},
{"c": "7.114", "n": "39", "i": 38074, "v": "तयोर्विसृजतोस्तत्र शरजालानि मारिष । वायुभूतान्यदृश्यन्त संसक्तानीतरेतरम् ।।"},
{"c": "7.114", "n": "40", "i": 38075, "v": "तस्मै कर्णः शितान्बाणान्कर्मारपरिमार्जितान् । सुवर्णविकृतान्क्रुद्धः प्राहिणोद्वधकाङ्क्षया ।।"},
{"c": "7.114", "n": "41", "i": 38076, "v": "तानन्तरिक्षे विशिखैस्त्रिधैकैकमशातयत् । विशेषयन्सूतपुत्रं भीमस्तिष्ठेति चाब्रवीत् ।।"},
{"c": "7.114", "n": "42", "i": 38077, "v": "पुनश्चासृजदुग्राणि शरवर्षाणि पाण्डवः । अमर्षी बलवान्क्रुद्धो दिधक्षन्निव पावकः ।।"},
{"c": "7.114", "n": "43", "i": 38078, "v": "तस्य तान्याददे कर्णः सर्वाण्यस्त्राण्यभीतवत् । युध्यतः पाण्डुपुत्रस्य सूतपुत्रोऽस्त्रमायया ।।"},
{"c": "7.114", "n": "44", "i": 38079, "v": "तस्येषुधी धनुर्ज्यां च बाणैः संनतपर्वभिः । रश्मीन्योक्त्राणि चाश्वानां कर्णो वैकर्तनोऽच्छिनत् ।।"},
{"c": "7.114", "n": "45", "i": 38080, "v": "अथास्याश्वान्पुनर्हत्वा त्रिभिर्विव्याध सारथिम् । सोऽवप्लुत्य द्रुतं सूतो युयुधानरथं ययौ ।।"},
{"c": "7.114", "n": "46", "i": 38081, "v": "उत्स्मयन्निव भीमस्य क्रुद्धः कालानलप्रभः । ध्वजं चिच्छेद राधेयः पताकाश्च न्यपातयत् ।।"},
{"c": "7.114", "n": "47", "i": 38082, "v": "स विधन्वा महाराज रथशक्तिं परामृशत् । तामवासृजदाविध्य क्रुद्धः कर्णरथं प्रति ।।"},
{"c": "7.114", "n": "48", "i": 38083, "v": "तामाधिरथिरायस्तः शक्तिं हेमपरिष्कृताम् । आपतन्तीं महोल्काभां चिच्छेद दशभिः शरैः ।।"},
{"c": "7.114", "n": "49", "i": 38084, "v": "सापतद्दशधा राजन्निकृत्ता कर्णसायकैः । अस्यतः सूतपुत्रस्य मित्रार्थे चित्रयोधिनः ।।"},
{"c": "7.114", "n": "50", "i": 38085, "v": "स चर्मादत्त कौन्तेयो जातरूपपरिष्कृतम् । खड्गं चान्यतरप्रेप्सुर्मृत्योरग्रे जयस्य वा । तदस्य सहसा कर्णो व्यधमत्प्रहसन्निव ।।"},
{"c": "7.114", "n": "51", "i": 38086, "v": "स विचर्मा महाराज विरथः क्रोधमूर्छितः । असिं प्रासृजदाविध्य त्वरन्कर्णरथं प्रति ।।"},
{"c": "7.114", "n": "52", "i": 38087, "v": "स धनुः सूतपुत्रस्य छित्त्वा ज्यां च सुसंशितः । अपतद्भुवि निस्त्रिंशश्च्युतः सर्प इवाम्बरात् ।।"},
{"c": "7.114", "n": "53", "i": 38088, "v": "ततः प्रहस्याधिरथिरन्यदादत्त कार्मुकम् । शत्रुघ्नं समरे क्रुद्धो दृढज्यं वेगवत्तरम् ।।"},
{"c": "7.114", "n": "54", "i": 38089, "v": "स भीमसेनः कुपितो बलवान्सत्यविक्रमः । विहायसं प्राक्रमद्वै कर्णस्य व्यथयन्मनः ।।"},
{"c": "7.114", "n": "55", "i": 38090, "v": "तस्य तच्चरितं दृष्ट्वा संग्रामे विजयैषिणः । लयमास्थाय राधेयो भीमसेनमवञ्चयत् ।।"},
{"c": "7.114", "n": "56", "i": 38091, "v": "तमदृष्ट्वा रथोपस्थे निलीनं व्यथितेन्द्रियम् । ध्वजमस्य समासाद्य तस्थौ स धरणीतले ।।"},
{"c": "7.114", "n": "57", "i": 38092, "v": "तदस्य कुरवः सर्वे चारणाश्चाभ्यपूजयन् । यदियेष रथात्कर्णं हन्तुं तार्क्ष्य इवोरगम् ।।"},
{"c": "7.114", "n": "58", "i": 38093, "v": "स छिन्नधन्वा विरथः स्वधर्ममनुपालयन् । स्वरथं पृष्ठतः कृत्वा युद्धायैव व्यवस्थितः ।।"},
{"c": "7.114", "n": "59", "i": 38094, "v": "तद्विहत्यास्य राधेयस्तत एनं समभ्ययात् । संरब्धः पाण्डवं संख्ये युद्धाय समुपस्थितम् ।।"},
{"c": "7.114", "n": "60", "i": 38095, "v": "तौ समेतौ महारङ्गे स्पर्धमानौ महाबलौ । जीमूताविव घर्मान्ते गर्जमानौ नभस्तले ।।"},
{"c": "7.114", "n": "61", "i": 38096, "v": "तयोरासीत्संप्रहारः क्रुद्धयोर्नरसिंहयोः । अमृष्यमाणयोः संख्ये देवदानवयोरिव ।।"},
{"c": "7.114", "n": "62", "i": 38097, "v": "क्षीणशस्त्रस्तु कौन्तेयः कर्णेन समभिद्रुतः । दृष्ट्वार्जुनहतान्नागान्पतितान्पर्वतोपमान् । रथमार्गविघातार्थं व्यायुधः प्रविवेश ह ।।"},
{"c": "7.114", "n": "63", "i": 38098, "v": "हस्तिनां व्रजमासाद्य रथदुर्गं प्रविश्य च । पाण्डवो जीविताकाङ्क्षी राधेयं नाभ्यहारयत् ।।"},
{"c": "7.114", "n": "64", "i": 38099, "v": "व्यवस्थानमथाकाङ्क्षन्धनंजयशरैर्हतम् । उद्यम्य कुञ्जरं पार्थस्तस्थौ परपुरंजयः ।।"},
{"c": "7.114", "n": "65", "i": 38100, "v": "तमस्य विशिखैः कर्णो व्यधमत्कुञ्जरं पुनः । हस्त्यङ्गान्यथ कर्णाय प्राहिणोत्पाण्डवो नदन् ।।"},
{"c": "7.114", "n": "66", "i": 38101, "v": "चक्राण्यश्वांस्तथा वाहान्यद्यत्पश्यति भूतले । तत्तदादाय चिक्षेप क्रुद्धः कर्णाय पाण्डवः ।।"},
{"c": "7.114", "n": "67", "i": 38102, "v": "तदस्य सर्वं चिच्छेद क्षिप्तं क्षिप्तं शितैः शरैः । व्यायुधं नावधीच्चैनं कर्णः कुन्त्या वचः स्मरन् ।।"},
{"c": "7.114", "n": "68", "i": 38103, "v": "धनुषोऽग्रेण तं कर्णस्त्वभिद्रुत्य परामृशत् । उत्स्मयन्निव राधेयो भीमसेनमुवाच ह ।।"},
{"c": "7.114", "n": "69", "i": 38104, "v": "पुनः पुनस्तूबरक मूढ औदरिकेति च । अकृतास्त्रक मा योत्सीर्बाल संग्रामकातर ।।"},
{"c": "7.114", "n": "70", "i": 38105, "v": "यत्र भोज्यं बहुविधं भक्ष्यं पेयं च पाण्डव । तत्र त्वं दुर्मते योग्यो न युद्धेषु कथंचन ।।"},
{"c": "7.114", "n": "71", "i": 38106, "v": "मुनिर्भूत्वाथ वा भीम फलान्यद्धि सुदुर्मते । वनाय व्रज कौन्तेय न त्वं युद्धविशारदः ।।"},
{"c": "7.114", "n": "72", "i": 38107, "v": "फलमूलाशने युक्तस्त्वं तथातिथिभोजने । न त्वां शस्त्रसमुद्योगे योग्यं मन्ये वृकोदर ।।"},
{"c": "7.114", "n": "73", "i": 38108, "v": "पुष्पमूलफलाहारो व्रतेषु नियमेषु च । उचितस्त्वं वने भीम न त्वं युद्धविशारदः ।।"},
{"c": "7.114", "n": "74", "i": 38109, "v": "क्व युद्धं क्व मुनित्वं च वनं गच्छ वृकोदर । न त्वं युद्धोचितस्तात वनवासरतिर्भव ।।"},
{"c": "7.114", "n": "75", "i": 38110, "v": "सूदान्भृत्यजनान्दासांस्त्वं गृहे त्वरयन्भृशम् । योग्यस्ताडयितुं क्रोधाद्भोजनार्थं वृकोदर ।।"},
{"c": "7.114", "n": "76", "i": 38111, "v": "कौमारे यानि चाप्यासन्नप्रियाणि विशां पते । पूर्ववृत्तानि चाप्येनं रूक्षाण्यश्रावयद्भृशम् ।।"},
{"c": "7.114", "n": "77", "i": 38112, "v": "अथैनं तत्र संलीनमस्पृशद्धनुषा पुनः । प्रहसंश्च पुनर्वाक्यं भीममाह वृषस्तदा ।।"},
{"c": "7.114", "n": "78", "i": 38113, "v": "योद्धव्यमाविशान्यत्र न योद्धव्यं तु मादृशैः । मादृशैर्युध्यमानानामेतच्चान्यच्च विद्यते ।।"},
{"c": "7.114", "n": "79", "i": 38114, "v": "गच्छ वा यत्र तौ कृष्णौ तौ त्वा रक्षिष्यतो रणे । गृहं वा गच्छ कौन्तेय किं ते युद्धेन बालक ।।"},
{"c": "7.114", "n": "80", "i": 38115, "v": "एवं तं विरथं कृत्वा कर्णो राजन्व्यकत्थत । प्रमुखे वृष्णिसिंहस्य पार्थस्य च महात्मनः ।।"},
{"c": "7.114", "n": "81", "i": 38116, "v": "ततो राजञ्शिलाधौताञ्शराञ्शाखामृगध्वजः । प्राहिणोत्सूतपुत्राय केशवेन प्रचोदितः ।।"},
{"c": "7.114", "n": "82", "i": 38117, "v": "ततः पार्थभुजोत्सृष्टाः शराः काञ्चनभूषणाः । गाण्डीवप्रभवाः कर्णं हंसाः क्रौञ्चमिवाविशन् ।।"},
{"c": "7.114", "n": "83", "i": 38118, "v": "स भुजंगैरिवायस्तैर्गाण्डीवप्रेषितैः शरैः । भीमसेनादपासेधत्सूतपुत्रं धनंजयः ।।"},
{"c": "7.114", "n": "84", "i": 38119, "v": "स छिन्नधन्वा भीमेन धनंजयशराहतः । कर्णो भीमादपायासीद्रथेन महता द्रुतम् ।।"},
{"c": "7.114", "n": "85", "i": 38120, "v": "भीमोऽपि सात्यकेर्वाहं समारुह्य नरर्षभः । अन्वयाद्भ्रातरं संख्ये पाण्डवं सव्यसाचिनम् ।।"},
{"c": "7.114", "n": "86", "i": 38121, "v": "ततः कर्णं समुद्दिश्य त्वरमाणो धनंजयः । नाराचं क्रोधताम्राक्षः प्रैषीन्मृत्युमिवान्तकः ।।"},
{"c": "7.114", "n": "87", "i": 38122, "v": "स गरुत्मानिवाकाशे प्रार्थयन्भुजगोत्तमम् । नाराचोऽभ्यपतत्कर्णं तूर्णं गाण्डीवचोदितः ।।"},
{"c": "7.114", "n": "88", "i": 38123, "v": "तमन्तरिक्षे नाराचं द्रौणिश्चिच्छेद पत्रिणा । धनंजयभयात्कर्णमुज्जिहीर्षुर्महारथः ।।"},
{"c": "7.114", "n": "89", "i": 38124, "v": "ततो द्रौणिं चतुःषष्ट्या विव्याध कुपितोऽर्जुनः । शिलीमुखैर्महाराज मा गास्तिष्ठेति चाब्रवीत् ।।"},
{"c": "7.114", "n": "90", "i": 38125, "v": "स तु मत्तगजाकीर्णमनीकं रथसंकुलम् । तूर्णमभ्याविशद्द्रौणिर्धनंजयशरार्दितः ।।"},
{"c": "7.114", "n": "91", "i": 38126, "v": "ततः सुवर्णपृष्ठानां धनुषां कूजतां रणे । शब्दं गाण्डीवघोषेण कौन्तेयोऽभ्यभवद्बली ।।"},
{"c": "7.114", "n": "92", "i": 38127, "v": "धनंजयस्तथा यान्तं पृष्ठतो द्रौणिमभ्ययात् । नातिदीर्घमिवाध्वानं शरैः संत्रासयन्बलम् ।।"},
{"c": "7.114", "n": "93", "i": 38128, "v": "विदार्य देहान्नाराचैर्नरवारणवाजिनाम् । कङ्कबर्हिणवासोभिर्बलं व्यधमदर्जुनः ।।"},
{"c": "7.114", "n": "94", "i": 38129, "v": "तद्बलं भरतश्रेष्ठ सवाजिद्विपमानवम् । पाकशासनिरायस्तः पार्थः संनिजघान ह ।।"},
{"c": "7.115", "t": "धृतराष्ट्र उवाच ।"},
{"c": "7.115", "n": "1", "i": 38130, "v": "अहन्यहनि मे दीप्तं यशः पतति संजय । हता मे बहवो योधा मन्ये कालस्य पर्ययम् ।।"},
{"c": "7.115", "n": "2", "i": 38131, "v": "धनंजयस्तु संक्रुद्धः प्रविष्टो मामकं बलम् । रक्षितं द्रोणकर्णाभ्यामप्रवेश्यं सुरैरपि ।।"},
{"c": "7.115", "n": "3", "i": 38132, "v": "ताभ्यामूर्जितवीर्याभ्यामाप्यायितपराक्रमः । सहितः कृष्णभीमाभ्यां शिनीनामृषभेण च ।।"},
{"c": "7.115", "n": "4", "i": 38133, "v": "तदा प्रभृति मा शोको दहत्यग्निरिवाशयम् । ग्रस्तान्हि प्रतिपश्यामि भूमिपालान्ससैन्धवान् ।।"},
{"c": "7.115", "n": "5", "i": 38134, "v": "अप्रियं सुमहत्कृत्वा सिन्धुराजः किरीटिनः । चक्षुर्विषयमापन्नः कथं मुच्येत जीवितः ।।"},
{"c": "7.115", "n": "6", "i": 38135, "v": "अनुमानाच्च पश्यामि नास्ति संजय सैन्धवः । युद्धं तु तद्यथा वृत्तं तन्ममाचक्ष्व पृच्छतः ।।"},
{"c": "7.115", "n": "7", "i": 38136, "v": "यच्च विक्षोभ्य महतीं सेनां संलोड्य चासकृत् । एकः प्रविष्टः संक्रुद्धो नलिनीमिव कुञ्जरः ।।"},
{"c": "7.115", "n": "8", "i": 38137, "v": "तस्य वृष्णिप्रवीरस्य ब्रूहि युद्धं यथातथम् । धनंजयार्थे यत्तस्य कुशलो ह्यसि संजय ।।"},
{"c": "7.115", "t": "संजय उवाच ।"},
{"c": "7.115", "n": "9", "i": 38138, "v": "तथा तु वैकर्तनपीडितं तं; भीमं प्रयान्तं पुरुषप्रवीरम् । समीक्ष्य राजन्नरवीरमध्ये; शिनिप्रवीरोऽनुययौ रथेन ।।"},
{"c": "7.115", "n": "10", "i": 38139, "v": "नदन्यथा वज्रधरस्तपान्ते; ज्वलन्यथा जलदान्ते च सूर्यः । निघ्नन्नमित्रान्धनुषा दृढेन; संकम्पयंस्तव पुत्रस्य सेनाम् ।।"},
{"c": "7.115", "n": "11", "i": 38140, "v": "तं यान्तमश्वै रजतप्रकाशै;रायोधने नरवीरं चरन्तम् । नाशक्नुवन्वारयितुं त्वदीयाः; सर्वे रथा भारत माधवाग्र्यम् ।।"},
{"c": "7.115", "n": "12", "i": 38141, "v": "अमर्षपूर्णस्त्वनिवृत्तयोधी; शरासनी काञ्चनवर्मधारी । अलम्बुसः सात्यकिं माधवाग्र्य;मवारयद्राजवरोऽभिपत्य ।।"},
{"c": "7.115", "n": "13", "i": 38142, "v": "तयोरभूद्भारत संप्रहार;स्तथागतो नैव बभूव कश्चित् । प्रैक्षन्त एवाहवशोभिनौ तौ; योधास्त्वदीयाश्च परे च सर्वे ।।"},
{"c": "7.115", "n": "14", "i": 38143, "v": "अविध्यदेनं दशभिः पृषत्कै;रलम्बुसो राजवरः प्रसह्य । अनागतानेव तु तान्पृषत्कां;श्चिच्छेद बाणैः शिनिपुंगवोऽपि ।।"},
{"c": "7.115", "n": "15", "i": 38144, "v": "पुनः स बाणैस्त्रिभिरग्निकल्पै;राकर्णपूर्णैर्निशितैः सुपुङ्खैः । विव्याध देहावरणं विदार्य; ते सात्यकेराविविशुः शरीरम् ।।"},
{"c": "7.115", "n": "16", "i": 38145, "v": "तैः कायमस्याग्न्यनिलप्रभावै;र्विदार्य बाणैरपरैर्ज्वलद्भिः । आजघ्निवांस्तान्रजतप्रकाशा;नश्वांश्चतुर्भिश्चतुरः प्रसह्य ।।"},
{"c": "7.115", "n": "17", "i": 38146, "v": "तथा तु तेनाभिहतस्तरस्वी; नप्ता शिनेश्चक्रधरप्रभावः । अलम्बुसस्योत्तमवेगवद्भि;र्हयांश्चतुर्भिर्निजघान बाणैः ।।"},
{"c": "7.115", "n": "18", "i": 38147, "v": "अथास्य सूतस्य शिरो निकृत्य; भल्लेन कालानलसंनिभेन । सकुण्डलं पूर्णशशिप्रकाशं; भ्राजिष्णु वक्त्रं निचकर्त देहात् ।।"},
{"c": "7.115", "n": "19", "i": 38148, "v": "निहत्य तं पार्थिवपुत्रपौत्रं; संख्ये मधूनामृषभः प्रमाथी । ततोऽन्वयादर्जुनमेव वीरः; सैन्यानि राजंस्तव संनिवार्य ।।"},
{"c": "7.115", "n": "20", "i": 38149, "v": "अन्वागतं वृष्णिवरं समीक्ष्य; तथारिमध्ये परिवर्तमानम् । घ्नन्तं कुरूणामिषुभिर्बलानि; पुनः पुनर्वायुरिवाभ्रपूगान् ।।"},
{"c": "7.115", "n": "21", "i": 38150, "v": "ततोऽवहन्सैन्धवाः साधु दान्ता; गोक्षीरकुन्देन्दुहिमप्रकाशाः । सुवर्णजालावतताः सदश्वा; यतो यतः कामयते नृसिंहः ।।"},
{"c": "7.115", "n": "22", "i": 38151, "v": "अथात्मजास्ते सहिताभिपेतु;रन्ये च योधास्त्वरितास्त्वदीयाः । कृत्वा मुखं भारत योधमुख्यं; दुःशासनं त्वत्सुतमाजमीढ ।।"},
{"c": "7.115", "n": "23", "i": 38152, "v": "ते सर्वतः संपरिवार्य संख्ये; शैनेयमाजघ्नुरनीकसाहाः । स चापि तान्प्रवरः सात्वतानां; न्यवारयद्बाणजालेन वीरः ।।"},
{"c": "7.115", "n": "24", "i": 38153, "v": "निवार्य तांस्तूर्णममित्रघाती; नप्ता शिनेः पत्रिभिरग्निकल्पैः । दुःशासनस्यापि जघान वाहा;नुद्यम्य बाणासनमाजमीढ ।।"},
{"c": "7.116", "t": "संजय उवाच ।"},
{"c": "7.116", "n": "1", "i": 38154, "v": "तमुद्यतं महाबाहुं दुःशासनरथं प्रति । त्वरितं त्वरणीयेषु धनंजयहितैषिणम् ।।"},
{"c": "7.116", "n": "2", "i": 38155, "v": "त्रिगर्तानां महेष्वासाः सुवर्णविकृतध्वजाः । सेनासमुद्रमाविष्टमानर्तं पर्यवारयन् ।।"},
{"c": "7.116", "n": "3", "i": 38156, "v": "अथैनं रथवंशेन सर्वतः संनिवार्य ते । अवाकिरञ्शरव्रातैः क्रुद्धाः परमधन्विनः ।।"},
{"c": "7.116", "n": "4", "i": 38157, "v": "अजयद्राजपुत्रांस्तान्यतमानान्महारणे । एकः पञ्चाशतं शत्रून्सात्यकिः सत्यविक्रमः ।।"},
{"c": "7.116", "n": "5", "i": 38158, "v": "संप्राप्य भारतीमध्यं तलघोषसमाकुलम् । असिशक्तिगदापूर्णमप्लवं सलिलं यथा ।।"},
{"c": "7.116", "n": "6", "i": 38159, "v": "तत्राद्भुतमपश्याम शैनेयचरितं रणे । प्रतीच्यां दिशि तं दृष्ट्वा प्राच्यां पश्याम लाघवात् ।।"},
{"c": "7.116", "n": "7", "i": 38160, "v": "उदीचीं दक्षिणां प्राचीं प्रतीचीं प्रसृतस्तथा । नृत्यन्निवाचरच्छूरो यथा रथशतं तथा ।।"},
{"c": "7.116", "n": "8", "i": 38161, "v": "तद्दृष्ट्वा चरितं तस्य सिंहविक्रान्तगामिनः । त्रिगर्ताः संन्यवर्तन्त संतप्ताः स्वजनं प्रति ।।"},
{"c": "7.116", "n": "9", "i": 38162, "v": "तमन्ये शूरसेनानां शूराः संख्ये न्यवारयन् । नियच्छन्तः शरव्रातैर्मत्तं द्विपमिवाङ्कुशैः ।।"},
{"c": "7.116", "n": "10", "i": 38163, "v": "तान्न्यवारयदायस्तान्मुहूर्तमिव सात्यकिः । ततः कलिङ्गैर्युयुधे सोऽचिन्त्यबलविक्रमः ।।"},
{"c": "7.116", "n": "11", "i": 38164, "v": "तां च सेनामतिक्रम्य कलिङ्गानां दुरत्ययाम् । अथ पार्थं महाबाहुर्धनंजयमुपासदत् ।।"},
{"c": "7.116", "n": "12", "i": 38165, "v": "तरन्निव जले श्रान्तो यथा स्थलमुपेयिवान् । तं दृष्ट्वा पुरुषव्याघ्रं युयुधानः समाश्वसत् ।।"},
{"c": "7.116", "n": "13", "i": 38166, "v": "तमायान्तमभिप्रेक्ष्य केशवोऽर्जुनमब्रवीत् । असावायाति शैनेयस्तव पार्थ पदानुगः ।।"},
{"c": "7.116", "n": "14", "i": 38167, "v": "एष शिष्यः सखा चैव तव सत्यपराक्रमः । सर्वान्योधांस्तृणीकृत्य विजिग्ये पुरुषर्षभः ।।"},
{"c": "7.116", "n": "15", "i": 38168, "v": "एष कौरवयोधानां कृत्वा घोरमुपद्रवम् । तव प्राणैः प्रियतरः किरीटिन्नेति सात्यकिः ।।"},
{"c": "7.116", "n": "16", "i": 38169, "v": "एष द्रोणं तथा भोजं कृतवर्माणमेव च । कदर्थीकृत्य विशिखैः फल्गुनाभ्येति सात्यकिः ।।"},
{"c": "7.116", "n": "17", "i": 38170, "v": "धर्मराजप्रियान्वेषी हत्वा योधान्वरान्वरान् । शूरश्चैव कृतास्त्रश्च फल्गुनाभ्येति सात्यकिः ।।"},
{"c": "7.116", "n": "18", "i": 38171, "v": "कृत्वा सुदुष्करं कर्म सैन्यमध्ये महाबलः । तव दर्शनमन्विच्छन्पाण्डवाभ्येति सात्यकिः ।।"},
{"c": "7.116", "n": "19", "i": 38172, "v": "बहूनेकरथेनाजौ योधयित्वा महारथान् । आचार्यप्रमुखान्पार्थ आयात्येष हि सात्यकिः ।।"},
{"c": "7.116", "n": "20", "i": 38173, "v": "स्वबाहुबलमाश्रित्य विदार्य च वरूथिनीम् । प्रेषितो धर्मपुत्रेण पार्थैषोऽभ्येति सात्यकिः ।।"},
{"c": "7.116", "n": "21", "i": 38174, "v": "यस्य नास्ति समो योधः कौरवेषु कथंचन । सोऽयमायाति कौन्तेय सात्यकिः सत्यविक्रमः ।।"},
{"c": "7.116", "n": "22", "i": 38175, "v": "कुरुसैन्याद्विमुक्तो वै सिंहो मध्याद्गवामिव । निहत्य बहुलाः सेनाः पार्थैषोऽभ्येति सात्यकिः ।।"},
{"c": "7.116", "n": "23", "i": 38176, "v": "एष राजसहस्राणां वक्त्रैः पङ्कजसंनिभैः । आस्तीर्य वसुधां पार्थ क्षिप्रमायाति सात्यकिः ।।"},
{"c": "7.116", "n": "24", "i": 38177, "v": "एष दुर्योधनं जित्वा भ्रातृभिः सहितं रणे । निहत्य जलसंधं च क्षिप्रमायाति सात्यकिः ।।"},
{"c": "7.116", "n": "25", "i": 38178, "v": "रुधिरौघवतीं कृत्वा नदीं शोणितकर्दमाम् । तृणवन्न्यस्य कौरव्यानेष आयाति सात्यकिः ।।"},
{"c": "7.116", "n": "26", "i": 38179, "v": "ततोऽप्रहृष्टः कौन्तेयः केशवं वाक्यमब्रवीत् । न मे प्रियं महाबाहो यन्मामभ्येति सात्यकिः ।।"},
{"c": "7.116", "n": "27", "i": 38180, "v": "न हि जानामि वृत्तान्तं धर्मराजस्य केशव । सात्वतेन विहीनः स यदि जीवति वा न वा ।।"},
{"c": "7.116", "n": "28", "i": 38181, "v": "एतेन हि महाबाहो रक्षितव्यः स पार्थिवः । तमेष कथमुत्सृज्य मम कृष्ण पदानुगः ।।"},
{"c": "7.116", "n": "29", "i": 38182, "v": "राजा द्रोणाय चोत्सृष्टः सैन्धवश्चानिपातितः । प्रत्युद्यातश्च शैनेयमेष भूरिश्रवा रणे ।।"},
{"c": "7.116", "n": "30", "i": 38183, "v": "सोऽयं गुरुतरो भारः सैन्धवान्मे समाहितः । ज्ञातव्यश्च हि मे राजा रक्षितव्यश्च सात्यकिः ।।"},
{"c": "7.116", "n": "31", "i": 38184, "v": "जयद्रथश्च हन्तव्यो लम्बते च दिवाकरः । श्रान्तश्चैष महाबाहुरल्पप्राणश्च सांप्रतम् ।।"},
{"c": "7.116", "n": "32", "i": 38185, "v": "परिश्रान्ता हयाश्चास्य हययन्ता च माधव । न च भूरिश्रवाः श्रान्तः ससहायश्च केशव ।।"},
{"c": "7.116", "n": "33", "i": 38186, "v": "अपीदानीं भवेदस्य क्षेममस्मिन्समागमे । कच्चिन्न सागरं तीर्त्वा सात्यकिः सत्यविक्रमः । गोष्पदं प्राप्य सीदेत महौजाः शिनिपुंगवः ।।"},
{"c": "7.116", "n": "34", "i": 38187, "v": "अपि कौरवमुख्येन कृतास्त्रेण महात्मना । समेत्य भूरिश्रवसा स्वस्तिमान्सात्यकिर्भवेत् ।।"},
{"c": "7.116", "n": "35", "i": 38188, "v": "व्यतिक्रममिमं मन्ये धर्मराजस्य केशव । आचार्याद्भयमुत्सृज्य यः प्रेषयति सात्यकिम् ।।"},
{"c": "7.116", "n": "36", "i": 38189, "v": "ग्रहणं धर्मराजस्य खगः श्येन इवामिषम् । नित्यमाशंसते द्रोणः कच्चित्स्यात्कुशली नृपः ।।"},
{"c": "7.117", "t": "संजय उवाच ।"},
{"c": "7.117", "n": "1", "i": 38190, "v": "तमापतन्तं संप्रेक्ष्य सात्वतं युद्धदुर्मदम् । क्रोधाद्भूरिश्रवा राजन्सहसा समुपाद्रवत् ।।"},
{"c": "7.117", "n": "2", "i": 38191, "v": "तमब्रवीन्महाबाहुः कौरव्यः शिनिपुंगवम् । अद्य प्राप्तोऽसि दिष्ट्या मे चक्षुर्विषयमित्युत ।।"},
{"c": "7.117", "n": "3", "i": 38192, "v": "चिराभिलषितं काममद्य प्राप्स्यामि संयुगे । न हि मे मोक्ष्यसे जीवन्यदि नोत्सृजसे रणम् ।।"},
{"c": "7.117", "n": "4", "i": 38193, "v": "अद्य त्वां समरे हत्वा नित्यं शूराभिमानिनम् । नन्दयिष्यामि दाशार्ह कुरुराजं सुयोधनम् ।।"},
{"c": "7.117", "n": "5", "i": 38194, "v": "अद्य मद्बाणनिर्दग्धं पतितं धरणीतले । द्रक्ष्यतस्त्वां रणे वीरौ सहितौ केशवार्जुनौ ।।"},
{"c": "7.117", "n": "6", "i": 38195, "v": "अद्य धर्मसुतो राजा श्रुत्वा त्वां निहतं मया । सव्रीडो भविता सद्यो येनासीह प्रवेशितः ।।"},
{"c": "7.117", "n": "7", "i": 38196, "v": "अद्य मे विक्रमं पार्थो विज्ञास्यति धनंजयः । त्वयि भूमौ विनिहते शयाने रुधिरोक्षिते ।।"},
{"c": "7.117", "n": "8", "i": 38197, "v": "चिराभिलषितो ह्यद्य त्वया सह समागमः । पुरा देवासुरे युद्धे शक्रस्य बलिना यथा ।।"},
{"c": "7.117", "n": "9", "i": 38198, "v": "अद्य युद्धं महाघोरं तव दास्यामि सात्वत । ततो ज्ञास्यसि तत्त्वेन मद्वीर्यबलपौरुषम् ।।"},
{"c": "7.117", "n": "10", "i": 38199, "v": "अद्य संयमनीं याता मया त्वं निहतो रणे । यथा रामानुजेनाजौ रावणिर्लक्ष्मणेन वै ।।"},
{"c": "7.117", "n": "11", "i": 38200, "v": "अद्य कृष्णश्च पार्थश्च धर्मराजश्च माधव । हते त्वयि निरुत्साहा रणं त्यक्ष्यन्त्यसंशयम् ।।"},
{"c": "7.117", "n": "12", "i": 38201, "v": "अद्य तेऽपचितिं कृत्वा शितैर्माधव सायकैः । तत्स्त्रियो नन्दयिष्यामि ये त्वया निहता रणे ।।"},
{"c": "7.117", "n": "13", "i": 38202, "v": "चक्षुर्विषयसंप्राप्तो न त्वं माधव मोक्ष्यसे । सिंहस्य विषयं प्राप्तो यथा क्षुद्रमृगस्तथा ।।"},
{"c": "7.117", "n": "14", "i": 38203, "v": "युयुधानस्तु तं राजन्प्रत्युवाच हसन्निव । कौरवेय न संत्रासो विद्यते मम संयुगे ।।"},
{"c": "7.117", "n": "15", "i": 38204, "v": "स मां निहन्यात्संग्रामे यो मां कुर्यान्निरायुधम् । समास्तु शाश्वतीर्हन्याद्यो मां हन्याद्धि संयुगे ।।"},
{"c": "7.117", "n": "16", "i": 38205, "v": "किं मृषोक्तेन बहुना कर्मणा तु समाचर । शारदस्येव मेघस्य गर्जितं निष्फलं हि ते ।।"},
{"c": "7.117", "n": "17", "i": 38206, "v": "श्रुत्वैतद्गर्जितं वीर हास्यं हि मम जायते । चिरकालेप्सितं लोके युद्धमद्यास्तु कौरव ।।"},
{"c": "7.117", "n": "18", "i": 38207, "v": "त्वरते मे मतिस्तात त्वयि युद्धाभिकाङ्क्षिणि । नाहत्वा संनिवर्तिष्ये त्वामद्य पुरुषाधम ।।"},
{"c": "7.117", "n": "19", "i": 38208, "v": "अन्योन्यं तौ तदा वाग्भिस्तक्षन्तौ नरपुंगवौ । जिघांसू परमक्रुद्धावभिजघ्नतुराहवे ।।"},
{"c": "7.117", "n": "20", "i": 38209, "v": "समेतौ तौ नरव्याघ्रौ शुष्मिणौ स्पर्धिनौ रणे । द्विरदाविव संक्रुद्धौ वाशितार्थे मदोत्कटौ ।।"},
{"c": "7.117", "n": "21", "i": 38210, "v": "भूरिश्रवाः सात्यकिश्च ववर्षतुररिंदमौ । शरवर्षाणि भीमानि मेघाविव परस्परम् ।।"},
{"c": "7.117", "n": "22", "i": 38211, "v": "सौमदत्तिस्तु शैनेयं प्रच्छाद्येषुभिराशुगैः । जिघांसुर्भरतश्रेष्ठ विव्याध निशितैः शरैः ।।"},
{"c": "7.117", "n": "23", "i": 38212, "v": "दशभिः सात्यकिं विद्ध्वा सौमदत्तिरथापरान् । मुमोच निशितान्बाणाञ्जिघांसुः शिनिपुंगवम् ।।"},
{"c": "7.117", "n": "24", "i": 38213, "v": "तानस्य विशिखांस्तीक्ष्णानन्तरिक्षे विशां पते । अप्राप्तानस्त्रमायाभिरग्रसत्सात्यकिः प्रभो ।।"},
{"c": "7.117", "n": "25", "i": 38214, "v": "तौ पृथक्शरवर्षाभ्यामवर्षेतां परस्परम् । उत्तमाभिजनौ वीरौ कुरुवृष्णियशस्करौ ।।"},
{"c": "7.117", "n": "26", "i": 38215, "v": "तौ नखैरिव शार्दूलौ दन्तैरिव महाद्विपौ । रथशक्तिभिरन्योन्यं विशिखैश्चाप्यकृन्तताम् ।।"},
{"c": "7.117", "n": "27", "i": 38216, "v": "निर्भिदन्तौ हि गात्राणि विक्षरन्तौ च शोणितम् । व्यष्टम्भयेतामन्योन्यं प्राणद्यूताभिदेविनौ ।।"},
{"c": "7.117", "n": "28", "i": 38217, "v": "एवमुत्तमकर्माणौ कुरुवृष्णियशस्करौ । परस्परमयुध्येतां वारणाविव यूथपौ ।।"},
{"c": "7.117", "n": "29", "i": 38218, "v": "तावदीर्घेण कालेन ब्रह्मलोकपुरस्कृतौ । जिगीषन्तौ परं स्थानमन्योन्यमभिजघ्नतुः ।।"},
{"c": "7.117", "n": "30", "i": 38219, "v": "सात्यकिः सौमदत्तिश्च शरवृष्ट्या परस्परम् । हृष्टवद्धार्तराष्ट्राणां पश्यतामभ्यवर्षताम् ।।"},
{"c": "7.117", "n": "31", "i": 38220, "v": "संप्रैक्षन्त जनास्तत्र युध्यमानौ युधां पती । यूथपौ वाशिताहेतोः प्रयुद्धाविव कुञ्जरौ ।।"},
{"c": "7.117", "n": "32", "i": 38221, "v": "अन्योन्यस्य हयान्हत्वा धनुषी विनिकृत्य च । विरथावसियुद्धाय समेयातां महारणे ।।"},
{"c": "7.117", "n": "33", "i": 38222, "v": "आर्षभे चर्मणी चित्रे प्रगृह्य विपुले शुभे । विकोशौ चाप्यसी कृत्वा समरे तौ विचेरतुः ।।"},
{"c": "7.117", "n": "34", "i": 38223, "v": "चरन्तौ विविधान्मार्गान्मण्डलानि च भागशः । मुहुराजघ्नतुः क्रुद्धावन्योन्यमरिमर्दनौ ।।"},
{"c": "7.117", "n": "35", "i": 38224, "v": "सखड्गौ चित्रवर्माणौ सनिष्काङ्गदभूषणौ । रणे रणोत्कटौ राजन्नन्योन्यं पर्यकर्षताम् ।।"},
{"c": "7.117", "n": "36", "i": 38225, "v": "मुहूर्तमिव राजेन्द्र परिकृष्य परस्परम् । पश्यतां सर्वसैन्यानां वीरावाश्वसतां पुनः ।।"},
{"c": "7.117", "n": "37", "i": 38226, "v": "असिभ्यां चर्मणी शुभ्रे विपुले च शरावरे । निकृत्य पुरुषव्याघ्रौ बाहुयुद्धं प्रचक्रतुः ।।"},
{"c": "7.117", "n": "38", "i": 38227, "v": "व्यूढोरस्कौ दीर्घभुजौ नियुद्धकुशलावुभौ । बाहुभिः समसज्जेतामायसैः परिघैरिव ।।"},
{"c": "7.117", "n": "39", "i": 38228, "v": "तयोरासन्भुजाघाता निग्रहप्रग्रहौ तथा । शिक्षाबलसमुद्भूताः सर्वयोधप्रहर्षणाः ।।"},
{"c": "7.117", "n": "40", "i": 38229, "v": "तयोर्नृवरयो राजन्समरे युध्यमानयोः । भीमोऽभवन्महाशब्दो वज्रपर्वतयोरिव ।।"},
{"c": "7.117", "n": "41", "i": 38230, "v": "द्विपाविव विषाणाग्रैः शृङ्गैरिव महर्षभौ । युयुधाते महात्मानौ कुरुसात्वतपुंगवौ ।।"},
{"c": "7.117", "n": "42", "i": 38231, "v": "क्षीणायुधे सात्वते युध्यमाने; ततोऽब्रवीदर्जुनं वासुदेवः । पश्यस्वैनं विरथं युध्यमानं; रणे केतुं सर्वधनुर्धराणाम् ।।"},
{"c": "7.117", "n": "43", "i": 38232, "v": "प्रविष्टो भारतीं सेनां तव पाण्डव पृष्ठतः । योधितश्च महावीर्यैः सर्वैर्भारत भारतैः ।।"},
{"c": "7.117", "n": "44", "i": 38233, "v": "परिश्रान्तो युधां श्रेष्ठः संप्राप्तो भूरिदक्षिणम् । युद्धकाङ्क्षिणमायान्तं नैतत्सममिवार्जुन ।।"},
{"c": "7.117", "n": "45", "i": 38234, "v": "ततो भूरिश्रवाः क्रुद्धः सात्यकिं युद्धदुर्मदम् । उद्यम्य न्यहनद्राजन्मत्तो मत्तमिव द्विपम् ।।"},
{"c": "7.117", "n": "46", "i": 38235, "v": "रथस्थयोर्द्वयोर्युद्धे क्रुद्धयोर्योधमुख्ययोः । केशवार्जुनयो राजन्समरे प्रेक्षमाणयोः ।।"},
{"c": "7.117", "n": "47", "i": 38236, "v": "अथ कृष्णो महाबाहुरर्जुनं प्रत्यभाषत । पश्य वृष्ण्यन्धकव्याघ्रं सौमदत्तिवशं गतम् ।।"},
{"c": "7.117", "n": "48", "i": 38237, "v": "परिश्रान्तं गतं भूमौ कृत्वा कर्म सुदुष्करम् । तवान्तेवासिनं शूरं पालयार्जुन सात्यकिम् ।।"},
{"c": "7.117", "n": "49", "i": 38238, "v": "न वशं यज्ञशीलस्य गच्छेदेष वरारिहन् । त्वत्कृते पुरुषव्याघ्र तदाशु क्रियतां विभो ।।"},
{"c": "7.117", "n": "50", "i": 38239, "v": "अथाब्रवीद्धृष्टमना वासुदेवं धनंजयः । पश्य वृष्णिप्रवीरेण क्रीडन्तं कुरुपुंगवम् । महाद्विपेनेव वने मत्तेन हरियूथपम् ।।"},
{"c": "7.117", "n": "51", "i": 38240, "v": "हाहाकारो महानासीत्सैन्यानां भरतर्षभ । यदुद्यम्य महाबाहुः सात्यकिं न्यहनद्भुवि ।।"},
{"c": "7.117", "n": "52", "i": 38241, "v": "स सिंह इव मातङ्गं विकर्षन्भूरिदक्षिणः । व्यरोचत कुरुश्रेष्ठः सात्वतप्रवरं युधि ।।"},
{"c": "7.117", "n": "53", "i": 38242, "v": "अथ कोशाद्विनिष्कृष्य खड्गं भूरिश्रवा रणे । मूर्धजेषु निजग्राह पदा चोरस्यताडयत् ।।"},
{"c": "7.117", "n": "54", "i": 38243, "v": "तथा तु परिकृष्यन्तं दृष्ट्वा सात्वतमाहवे । वासुदेवस्ततो राजन्भूयोऽर्जुनमभाषत ।।"},
{"c": "7.117", "n": "55", "i": 38244, "v": "पश्य वृष्ण्यन्धकव्याघ्रं सौमदत्तिवशं गतम् । तव शिष्यं महाबाहो धनुष्यनवरं त्वया ।।"},
{"c": "7.117", "n": "56", "i": 38245, "v": "असत्यो विक्रमः पार्थ यत्र भूरिश्रवा रणे । विशेषयति वार्ष्णेयं सात्यकिं सत्यविक्रमम् ।।"},
{"c": "7.117", "n": "57", "i": 38246, "v": "एवमुक्तो महाबाहुर्वासुदेवेन पाण्डवः । मनसा पूजयामास भूरिश्रवसमाहवे ।।"},
{"c": "7.117", "n": "58", "i": 38247, "v": "विकर्षन्सात्वतश्रेष्ठं क्रीडमान इवाहवे । संहर्षयति मां भूयः कुरूणां कीर्तिवर्धनः ।।"},
{"c": "7.117", "n": "59", "i": 38248, "v": "प्रवरं वृष्णिवीराणां यन्न हन्याद्धि सात्यकिम् । महाद्विपमिवारण्ये मृगेन्द्र इव कर्षति ।।"},
{"c": "7.117", "n": "60", "i": 38249, "v": "एवं तु मनसा राजन्पार्थः संपूज्य कौरवम् । वासुदेवं महाबाहुरर्जुनः प्रत्यभाषत ।।"},
{"c": "7.117", "n": "61", "i": 38250, "v": "सैन्धवासक्तदृष्टित्वान्नैनं पश्यामि माधव । एष त्वसुकरं कर्म यादवार्थे करोम्यहम् ।।"},
{"c": "7.117", "n": "62", "i": 38251, "v": "इत्युक्त्वा वचनं कुर्वन्वासुदेवस्य पाण्डवः । सखड्गं यज्ञशीलस्य पत्रिणा बाहुमच्छिनत् ।।"},
{"c": "7.118", "t": "संजय उवाच ।"},
{"c": "7.118", "n": "1", "i": 38252, "v": "स बाहुरपतद्भूमौ सखड्गः सशुभाङ्गदः । आदधज्जीवलोकस्य दुःखमुत्तममुत्तमः ।।"},
{"c": "7.118", "n": "2", "i": 38253, "v": "प्रहरिष्यन्हृतो बाहुरदृश्येन किरीटिना । वेगेनाभ्यपतद्भूमौ पञ्चास्य इव पन्नगः ।।"},
{"c": "7.118", "n": "3", "i": 38254, "v": "स मोघं कृतमात्मानं दृष्ट्वा पार्थेन कौरवः । उत्सृज्य सात्यकिं क्रोधाद्गर्हयामास पाण्डवम् ।।"},
{"c": "7.118", "n": "4", "i": 38255, "v": "नृशंसं बत कौन्तेय कर्मेदं कृतवानसि । अपश्यतो विषक्तस्य यन्मे बाहुमचिच्छिदः ।।"},
{"c": "7.118", "n": "5", "i": 38256, "v": "किं नु वक्ष्यसि राजानं धर्मपुत्रं युधिष्ठिरम् । किं कुर्वाणो मया संख्ये हतो भूरिश्रवा इति ।।"},
{"c": "7.118", "n": "6", "i": 38257, "v": "इदमिन्द्रेण ते साक्षादुपदिष्टं महात्मना । अस्त्रं रुद्रेण वा पार्थ द्रोणेनाथ कृपेण वा ।।"},
{"c": "7.118", "n": "7", "i": 38258, "v": "ननु नाम स्वधर्मज्ञस्त्वं लोकेऽभ्यधिकः परैः । अयुध्यमानस्य कथं रणे प्रहृतवानसि ।।"},
{"c": "7.118", "n": "8", "i": 38259, "v": "न प्रमत्ताय भीताय विरथाय प्रयाचते । व्यसने वर्तमानाय प्रहरन्ति मनस्विनः ।।"},
{"c": "7.118", "n": "9", "i": 38260, "v": "इदं तु नीचाचरितमसत्पुरुषसेवितम् । कथमाचरितं पार्थ त्वया कर्म सुदुष्करम् ।।"},
{"c": "7.118", "n": "10", "i": 38261, "v": "आर्येण सुकरं ह्याहुरार्यकर्म धनंजय । अनार्यकर्म त्वार्येण सुदुष्करतरं भुवि ।।"},
{"c": "7.118", "n": "11", "i": 38262, "v": "येषु येषु नरः पार्थ यत्र यत्र च वर्तते । आशु तच्छीलतामेति तदिदं त्वयि दृश्यते ।।"},
{"c": "7.118", "n": "12", "i": 38263, "v": "कथं हि राजवंश्यस्त्वं कौरवेयो विशेषतः । क्षत्रधर्मादपक्रान्तः सुवृत्तश्चरितव्रतः ।।"},
{"c": "7.118", "n": "13", "i": 38264, "v": "इदं तु यदतिक्षुद्रं वार्ष्णेयार्थे कृतं त्वया । वासुदेवमतं नूनं नैतत्त्वय्युपपद्यते ।।"},
{"c": "7.118", "n": "14", "i": 38265, "v": "को हि नाम प्रमत्ताय परेण सह युध्यते । ईदृशं व्यसनं दद्याद्यो न कृष्णसखो भवेत् ।।"},
{"c": "7.118", "n": "15", "i": 38266, "v": "व्रात्याः संश्लिष्टकर्माणः प्रकृत्यैव विगर्हिताः । वृष्ण्यन्धकाः कथं पार्थ प्रमाणं भवता कृताः ।।"},
{"c": "7.118", "n": "16", "i": 38267, "v": "एवमुक्त्वा महाबाहुर्यूपकेतुर्महायशाः । युयुधानं परित्यज्य रणे प्रायमुपाविशत् ।।"},
{"c": "7.118", "n": "17", "i": 38268, "v": "शरानास्तीर्य सव्येन पाणिना पुण्यलक्षणः । यियासुर्ब्रह्मलोकाय प्राणान्प्राणेष्वथाजुहोत् ।।"},
{"c": "7.118", "n": "18", "i": 38269, "v": "सूर्ये चक्षुः समाधाय प्रसन्नं सलिले मनः । ध्यायन्महोपनिषदं योगयुक्तोऽभवन्मुनिः ।।"},
{"c": "7.118", "n": "19", "i": 38270, "v": "ततः स सर्वसेनायां जनः कृष्णधनंजयौ । गर्हयामास तं चापि शशंस पुरुषर्षभम् ।।"},
{"c": "7.118", "n": "20", "i": 38271, "v": "निन्द्यमानौ तथा कृष्णौ नोचतुः किंचिदप्रियम् । प्रशस्यमानश्च तथा नाहृष्यद्यूपकेतनः ।।"},
{"c": "7.118", "n": "21", "i": 38272, "v": "तांस्तथा वादिनो राजन्पुत्रांस्तव धनंजयः । अमृष्यमाणो मनसा तेषां तस्य च भाषितम् ।।"},
{"c": "7.118", "n": "22", "i": 38273, "v": "असंक्रुद्धमना वाचा स्मारयन्निव भारत । उवाच पाण्डुतनयः साक्षेपमिव फल्गुनः ।।"},
{"c": "7.118", "n": "23", "i": 38274, "v": "मम सर्वेऽपि राजानो जानन्त्येतन्महाव्रतम् । न शक्यो मामको हन्तुं यो मे स्याद्बाणगोचरे ।।"},
{"c": "7.118", "n": "24", "i": 38275, "v": "यूपकेतो समीक्ष्य त्वं न मां गर्हितुमर्हसि । न हि धर्ममविज्ञाय युक्तं गर्हयितुं परम् ।।"},
{"c": "7.118", "n": "25", "i": 38276, "v": "आत्तशस्त्रस्य हि रणे वृष्णिवीरं जिघांसतः । यदहं बाहुमच्छैत्सं न स धर्मो विगर्हितः ।।"},
{"c": "7.118", "n": "26", "i": 38277, "v": "न्यस्तशस्त्रस्य बालस्य विरथस्य विवर्मणः । अभिमन्योर्वधं तात धार्मिकः को न पूजयेत् ।।"},
{"c": "7.118", "n": "27", "i": 38278, "v": "एवमुक्तस्तु पार्थेन शिरसा भूमिमस्पृशत् । पाणिना चैव सव्येन प्राहिणोदस्य दक्षिणम् ।।"},
{"c": "7.118", "n": "28", "i": 38279, "v": "एतत्पार्थस्य तु वचस्ततः श्रुत्वा महाद्युतिः । यूपकेतुर्महाराज तूष्णीमासीदवाङ्मुखः ।।"},
{"c": "7.118", "t": "अर्जुन उवाच ।"},
{"c": "7.118", "n": "29", "i": 38280, "v": "या प्रीतिर्धर्मराजे मे भीमे च वदतां वरे । नकुले सहदेवे च सा मे त्वयि शलाग्रज ।।"},
{"c": "7.118", "n": "30", "i": 38281, "v": "मया तु समनुज्ञातः कृष्णेन च महात्मना । गच्छ पुण्यकृताँल्लोकाञ्शिबिरौशीनरो यथा ।।"},
{"c": "7.118", "t": "संजय उवाच ।"},
{"c": "7.118", "n": "31", "i": 38282, "v": "तत उत्थाय शैनेयो विमुक्तः सौमदत्तिना । खड्गमादाय चिच्छित्सुः शिरस्तस्य महात्मनः ।।"},
{"c": "7.118", "n": "32", "i": 38283, "v": "निहतं पाण्डुपुत्रेण प्रमत्तं भूरिदक्षिणम् । इयेष सात्यकिर्हन्तुं शलाग्रजमकल्मषम् ।।"},
{"c": "7.118", "n": "33", "i": 38284, "v": "निकृत्तभुजमासीनं छिन्नहस्तमिव द्विपम् । क्रोशतां सर्वसैन्यानां निन्द्यमानः सुदुर्मनाः ।।"},
{"c": "7.118", "n": "34", "i": 38285, "v": "वार्यमाणः स कृष्णेन पार्थेन च महात्मना । भीमेन चक्ररक्षाभ्यामश्वत्थाम्ना कृपेण च ।।"},
{"c": "7.118", "n": "35", "i": 38286, "v": "कर्णेन वृषसेनेन सैन्धवेन तथैव च । विक्रोशतां च सैन्यानामवधीत्तं यतव्रतम् ।।"},
{"c": "7.118", "n": "36", "i": 38287, "v": "प्रायोपविष्टाय रणे पार्थेन छिन्नबाहवे । सात्यकिः कौरवेन्द्राय खड्गेनापाहरच्छिरः ।।"},
{"c": "7.118", "n": "37", "i": 38288, "v": "नाभ्यनन्दन्त तत्सैन्याः सात्यकिं तेन कर्मणा । अर्जुनेन हतं पूर्वं यज्जघान कुरूद्वहम् ।।"},
{"c": "7.118", "n": "38", "i": 38289, "v": "सहस्राक्षसमं तत्र सिद्धचारणमानवाः । भूरिश्रवसमालोक्य युद्धे प्रायगतं हतम् ।।"},
{"c": "7.118", "n": "39", "i": 38290, "v": "अपूजयन्त तं देवा विस्मितास्तस्य कर्मभिः । पक्षवादांश्च बहुशः प्रावदंस्तस्य सैनिकाः ।।"},
{"c": "7.118", "n": "40", "i": 38291, "v": "न वार्ष्णेयस्यापराधो भवितव्यं हि तत्तथा । तस्मान्मन्युर्न वः कार्यः क्रोधो दुःखकरो नृणाम् ।।"},
{"c": "7.118", "n": "41", "i": 38292, "v": "हन्तव्यश्चैष वीरेण नात्र कार्या विचारणा । विहितो ह्यस्य धात्रैव मृत्युः सात्यकिराहवे ।।"},
{"c": "7.118", "t": "सात्यकिरुवाच ।"},
{"c": "7.118", "n": "42", "i": 38293, "v": "न हन्तव्यो न हन्तव्य इति यन्मां प्रभाषथ । धर्मवादैरधर्मिष्ठा धर्मकञ्चुकमास्थिताः ।।"},
{"c": "7.118", "n": "43", "i": 38294, "v": "यदा बालः सुभद्रायाः सुतः शस्त्रविनाकृतः । युष्माभिर्निहतो युद्धे तदा धर्मः क्व वो गतः ।।"},
{"c": "7.118", "n": "44", "i": 38295, "v": "मया त्वेतत्प्रतिज्ञातं क्षेपे कस्मिंश्चिदेव हि । यो मां निष्पिष्य संग्रामे जीवन्हन्यात्पदा रुषा । स मे वध्यो भवेच्छत्रुर्यद्यपि स्यान्मुनिव्रतः ।।"},
{"c": "7.118", "n": "45", "i": 38296, "v": "चेष्टमानं प्रतीघाते सभुजं मां सचक्षुषः । मन्यध्वं मृतमित्येवमेतद्वो बुद्धिलाघवम् । युक्तो ह्यस्य प्रतीघातः कृतो मे कुरुपुंगवाः ।।"},
{"c": "7.118", "n": "46", "i": 38297, "v": "यत्तु पार्थेन मत्स्नेहात्स्वां प्रतिज्ञां च रक्षता । सखड्गोऽस्य हृतो बाहुरेतेनैवास्मि वञ्चितः ।।"},
{"c": "7.118", "n": "47", "i": 38298, "v": "भवितव्यं च यद्भावि दैवं चेष्टयतीव च । सोऽयं हतो विमर्देऽस्मिन्किमत्राधर्मचेष्टितम् ।।"},
{"c": "7.118", "n": "48", "i": 38299, "v": "अपि चायं पुरा गीतः श्लोको वाल्मीकिना भुवि । पीडाकरममित्राणां यत्स्यात्कर्तव्यमेव तत् ।।"},
{"c": "7.118", "t": "संजय उवाच ।"},
{"c": "7.118", "n": "49", "i": 38300, "v": "एवमुक्ते महाराज सर्वे कौरवपाण्डवाः । न स्म किंचिदभाषन्त मनसा समपूजयन् ।।"},
{"c": "7.118", "n": "50", "i": 38301, "v": "मन्त्रैर्हि पूतस्य महाध्वरेषु; यशस्विनो भूरिसहस्रदस्य । मुनेरिवारण्यगतस्य तस्य; न तत्र कश्चिद्वधमभ्यनन्दत् ।।"},
{"c": "7.118", "n": "51", "i": 38302, "v": "सुनीलकेशं वरदस्य तस्य; शूरस्य पारावतलोहिताक्षम् । अश्वस्य मेध्यस्य शिरो निकृत्तं; न्यस्तं हविर्धानमिवोत्तरेण ।।"},
{"c": "7.118", "n": "52", "i": 38303, "v": "स तेजसा शस्त्रहतेन पूतो; महाहवे देहवरं विसृज्य । आक्रामदूर्ध्वं वरदो वरार्हो; व्यावृत्य धर्मेण परेण रोदसी ।।"},
{"c": "7.119", "t": "धृतराष्ट्र उवाच ।"},
{"c": "7.119", "n": "1", "i": 38304, "v": "अजितो द्रोणराधेयविकर्णकृतवर्मभिः । तीर्णः सैन्यार्णवं वीरः प्रतिश्रुत्य युधिष्ठिरे ।।"},
{"c": "7.119", "n": "2", "i": 38305, "v": "स कथं कौरवेयेण समरेष्वनिवारितः । निगृह्य भूरिश्रवसा बलाद्भुवि निपातितः ।।"},
{"c": "7.119", "t": "संजय उवाच ।"},
{"c": "7.119", "n": "3", "i": 38306, "v": "शृणु राजन्निहोत्पत्तिं शैनेयस्य यथा पुरा । यथा च भूरिश्रवसो यत्र ते संशयो नृप ।।"},
{"c": "7.119", "n": "4", "i": 38307, "v": "अत्रेः पुत्रोऽभवत्सोमः सोमस्य तु बुधः स्मृतः । बुधस्यासीन्महेन्द्राभः पुत्र एकः पुरूरवाः ।।"},
{"c": "7.119", "n": "5", "i": 38308, "v": "पुरूरवस आयुस्तु आयुषो नहुषः स्मृतः । नहुषस्य ययातिस्तु राजर्षिर्देवसंमितः ।।"},
{"c": "7.119", "n": "6", "i": 38309, "v": "ययातेर्देवयान्यां तु यदुर्ज्येष्ठोऽभवत्सुतः । यदोरभूदन्ववाये देवमीढ इति श्रुतः ।।"},
{"c": "7.119", "n": "7", "i": 38310, "v": "यादवस्तस्य च सुतः शूरस्त्रैलोक्यसंमतः । शूरस्य शौरिर्नृवरो वसुदेवो महायशाः ।।"},
{"c": "7.119", "n": "8", "i": 38311, "v": "धनुष्यनवरः शूरः कार्तवीर्यसमो युधि । तद्वीर्यश्चापि तत्रैव कुले शिनिरभून्नृपः ।।"},
{"c": "7.119", "n": "9", "i": 38312, "v": "एतस्मिन्नेव काले तु देवकस्य महात्मनः । दुहितुः स्वयंवरे राजन्सर्वक्षत्रसमागमे ।।"},
{"c": "7.119", "n": "10", "i": 38313, "v": "तत्र वै देवकीं देवीं वसुदेवार्थमाप्तवान् । निर्जित्य पार्थिवान्सर्वान्रथमारोपयच्छिनिः ।।"},
{"c": "7.119", "n": "11", "i": 38314, "v": "तां दृष्ट्वा देवकीं शौरे रथस्थां पुरुषर्षभः । नामृष्यत महातेजाः सोमदत्तः शिनेर्नृप ।।"},
{"c": "7.119", "n": "12", "i": 38315, "v": "तयोर्युद्धमभूद्राजन्दिनार्धं चित्रमद्भुतम् । बाहुयुद्धं सुबलिनोः शक्रप्रह्रादयोरिव ।।"},
{"c": "7.119", "n": "13", "i": 38316, "v": "शिनिना सोमदत्तस्तु प्रसह्य भुवि पातितः । असिमुद्यम्य केशेषु प्रगृह्य च पदा हतः ।।"},
{"c": "7.119", "n": "14", "i": 38317, "v": "मध्ये राजसहस्राणां प्रेक्षकाणां समन्ततः । कृपया च पुनस्तेन जीवेति स विसर्जितः ।।"},
{"c": "7.119", "n": "15", "i": 38318, "v": "तदवस्थः कृतस्तेन सोमदत्तोऽथ मारिष । प्रसादयन्महादेवममर्षवशमास्थितः ।।"},
{"c": "7.119", "n": "16", "i": 38319, "v": "तस्य तुष्टो महादेवो वराणां वरदः प्रभुः । वरेण छन्दयामास स तु वव्रे वरं नृपः ।।"},
{"c": "7.119", "n": "17", "i": 38320, "v": "पुत्रमिच्छामि भगवन्यो निहन्याच्छिनेः सुतम् । मध्ये राजसहस्राणां पदा हन्याच्च संयुगे ।।"},
{"c": "7.119", "n": "18", "i": 38321, "v": "तस्य तद्वचनं श्रुत्वा सोमदत्तस्य पार्थिव । एवमस्त्विति तत्रोक्त्वा स देवोऽन्तरधीयत ।।"},
{"c": "7.119", "n": "19", "i": 38322, "v": "स तेन वरदानेन लब्धवान्भूरिदक्षिणम् । न्यपातयच्च समरे सौमदत्तिः शिनेः सुतम् ।।"},
{"c": "7.119", "n": "20", "i": 38323, "v": "एतत्ते कथितं राजन्यन्मां त्वं परिपृच्छसि । न हि शक्या रणे जेतुं सात्वता मनुजर्षभ ।।"},
{"c": "7.119", "n": "21", "i": 38324, "v": "लब्धलक्ष्याश्च संग्रामे बहवश्चित्रयोधिनः । देवदानवगन्धर्वान्विजेतारो ह्यविस्मिताः । स्ववीर्यविजये युक्ता नैते परपरिग्रहाः ।।"},
{"c": "7.119", "n": "22", "i": 38325, "v": "न तुल्यं वृष्णिभिरिह दृश्यते किंचन प्रभो । भूतं भव्यं भविष्यच्च बलेन भरतर्षभ ।।"},
{"c": "7.119", "n": "23", "i": 38326, "v": "न ज्ञातिमवमन्यन्ते वृद्धानां शासने रताः । न देवासुरगन्धर्वा न यक्षोरगराक्षसाः । जेतारो वृष्णिवीराणां न पुनर्मानुषा रणे ।।"},
{"c": "7.119", "n": "24", "i": 38327, "v": "ब्रह्मद्रव्ये गुरुद्रव्ये ज्ञातिद्रव्येऽप्यहिंसकाः । एतेषां रक्षितारश्च ये स्युः कस्यांचिदापदि ।।"},
{"c": "7.119", "n": "25", "i": 38328, "v": "अर्थवन्तो न चोत्सिक्ता ब्रह्मण्याः सत्यवादिनः । समर्थान्नावमन्यन्ते दीनानभ्युद्धरन्ति च ।।"},
{"c": "7.119", "n": "26", "i": 38329, "v": "नित्यं देवपरा दान्ता दातारश्चाविकत्थनाः । तेन वृष्णिप्रवीराणां चक्रं न प्रतिहन्यते ।।"},
{"c": "7.119", "n": "27", "i": 38330, "v": "अपि मेरुं वहेत्कश्चित्तरेद्वा मकरालयम् । न तु वृष्णिप्रवीराणां समेत्यान्तं व्रजेन्नृप ।।"},
{"c": "7.119", "n": "28", "i": 38331, "v": "एतत्ते सर्वमाख्यातं यत्र ते संशयो विभो । कुरुराज नरश्रेष्ठ तव ह्यपनयो महान् ।।"},
{"c": "7.120", "t": "धृतराष्ट्र उवाच ।"},
{"c": "7.120", "n": "1", "i": 38332, "v": "तदवस्थे हते तस्मिन्भूरिश्रवसि कौरवे । यथा भूयोऽभवद्युद्धं तन्ममाचक्ष्व संजय ।।"},
{"c": "7.120", "t": "संजय उवाच ।"},
{"c": "7.120", "n": "2", "i": 38333, "v": "भूरिश्रवसि संक्रान्ते परलोकाय भारत । वासुदेवं महाबाहुरर्जुनः समचूचुदत् ।।"},
{"c": "7.120", "n": "3", "i": 38334, "v": "चोदयाश्वान्भृशं कृष्ण यतो राजा जयद्रथः । अस्तमेति महाबाहो त्वरमाणो दिवाकरः ।।"},
{"c": "7.120", "n": "4", "i": 38335, "v": "एतद्धि पुरुषव्याघ्र महदभ्युद्यतं मया । कार्यं संरक्ष्यते चैष कुरुसेनामहारथैः ।।"},
{"c": "7.120", "n": "5", "i": 38336, "v": "नास्तमेति यथा सूर्यो यथा सत्यं भवेद्वचः । चोदयाश्वांस्तथा कृष्ण यथा हन्यां जयद्रथम् ।।"},
{"c": "7.120", "n": "6", "i": 38337, "v": "ततः कृष्णो महाबाहू रजतप्रतिमान्हयान् । हयज्ञश्चोदयामास जयद्रथरथं प्रति ।।"},
{"c": "7.120", "n": "7", "i": 38338, "v": "तं प्रयान्तममोघेषुमुत्पतद्भिरिवाशुगैः । त्वरमाणा महाराज सेनामुख्याः समाव्रजन् ।।"},
{"c": "7.120", "n": "8", "i": 38339, "v": "दुर्योधनश्च कर्णश्च वृषसेनोऽथ मद्रराट् । अश्वत्थामा कृपश्चैव स्वयमेव च सैन्धवः ।।"},
{"c": "7.120", "n": "9", "i": 38340, "v": "समासाद्य तु बीभत्सुः सैन्धवं प्रमुखे स्थितम् । नेत्राभ्यां क्रोधदीप्ताभ्यां संप्रैक्षन्निर्दहन्निव ।।"},
{"c": "7.120", "n": "10", "i": 38341, "v": "ततो दुर्योधनो राजा राधेयं त्वरितोऽब्रवीत् । अर्जुनं वीक्ष्य संयान्तं जयद्रथरथं प्रति ।।"},
{"c": "7.120", "n": "11", "i": 38342, "v": "अयं स वैकर्तन युद्धकालो; विदर्शयस्वात्मबलं महात्मन् । यथा न वध्येत रणेऽर्जुनेन; जयद्रथः कर्ण तथा कुरुष्व ।।"},
{"c": "7.120", "n": "12", "i": 38343, "v": "अल्पावशिष्टं दिवसं नृवीर; विघातयस्वाद्य रिपुं शरौघैः । दिनक्षयं प्राप्य नरप्रवीर; ध्रुवं हि नः कर्ण जयो भविष्यति ।।"},
{"c": "7.120", "n": "13", "i": 38344, "v": "सैन्धवे रक्ष्यमाणे तु सूर्यस्यास्तमयं प्रति । मिथ्याप्रतिज्ञः कौन्तेयः प्रवेक्ष्यति हुताशनम् ।।"},
{"c": "7.120", "n": "14", "i": 38345, "v": "अनर्जुनायां च भुवि मुहूर्तमपि मानद । जीवितुं नोत्सहेरन्वै भ्रातरोऽस्य सहानुगाः ।।"},
{"c": "7.120", "n": "15", "i": 38346, "v": "विनष्टैः पाण्डवेयैश्च सशैलवनकाननाम् । वसुंधरामिमां कर्ण भोक्ष्यामो हतकण्टकाम् ।।"},
{"c": "7.120", "n": "16", "i": 38347, "v": "दैवेनोपहतः पार्थो विपरीतश्च मानद । कार्याकार्यमजानन्वै प्रतिज्ञां कृतवान्रणे ।।"},
{"c": "7.120", "n": "17", "i": 38348, "v": "नूनमात्मविनाशाय पाण्डवेन किरीटिना । प्रतिज्ञेयं कृता कर्ण जयद्रथवधं प्रति ।।"},
{"c": "7.120", "n": "18", "i": 38349, "v": "कथं जीवति दुर्धर्षे त्वयि राधेय फल्गुनः । अनस्तंगत आदित्ये हन्यात्सैन्धवकं नृपम् ।।"},
{"c": "7.120", "n": "19", "i": 38350, "v": "रक्षितं मद्रराजेन कृपेण च महात्मना । जयद्रथं रणमुखे कथं हन्याद्धनंजयः ।।"},
{"c": "7.120", "n": "20", "i": 38351, "v": "द्रौणिना रक्ष्यमाणं च मया दुःशासनेन च । कथं प्राप्स्यति बीभत्सुः सैन्धवं कालचोदितः ।।"},
{"c": "7.120", "n": "21", "i": 38352, "v": "युध्यन्ते बहवः शूरा लम्बते च दिवाकरः । शङ्के जयद्रथं पार्थो नैव प्राप्स्यति मानद ।।"},
{"c": "7.120", "n": "22", "i": 38353, "v": "स त्वं कर्ण मया सार्धं शूरैश्चान्यैर्महारथैः । युध्यस्व यत्नमास्थाय परं पार्थेन संयुगे ।।"},
{"c": "7.120", "n": "23", "i": 38354, "v": "एवमुक्तस्तु राधेयस्तव पुत्रेण मारिष । दुर्योधनमिदं वाक्यं प्रत्युवाच कुरूत्तमम् ।।"},
{"c": "7.120", "n": "24", "i": 38355, "v": "दृढलक्ष्येण शूरेण भीमसेनेन धन्विना । भृशमुद्वेजितः संख्ये शरजालैरनेकशः ।।"},
{"c": "7.120", "n": "25", "i": 38356, "v": "स्थातव्यमिति तिष्ठामि रणे संप्रति मानद । नैवाङ्गमिङ्गति किंचिन्मे संतप्तस्य रणेषुभिः ।।"},
{"c": "7.120", "n": "26", "i": 38357, "v": "योत्स्यामि तु तथा राजञ्शक्त्याहं परया रणे । यथा पाण्डवमुख्योऽसौ न हनिष्यति सैन्धवम् ।।"},
{"c": "7.120", "n": "27", "i": 38358, "v": "न हि मे युध्यमानस्य सायकांश्चास्यतः शितान् । सैन्धवं प्राप्स्यते वीरः सव्यसाची धनंजयः ।।"},
{"c": "7.120", "n": "28", "i": 38359, "v": "यत्तु शक्तिमता कार्यं सततं हितकारिणा । तत्करिष्यामि कौरव्य जयो दैवे प्रतिष्ठितः ।।"},
{"c": "7.120", "n": "29", "i": 38360, "v": "अद्य योत्स्येऽर्जुनमहं पौरुषं स्वं व्यपाश्रितः । त्वदर्थं पुरुषव्याघ्र जयो दैवे प्रतिष्ठितः ।।"},
{"c": "7.120", "n": "30", "i": 38361, "v": "अद्य युद्धं कुरुश्रेष्ठ मम पार्थस्य चोभयोः । पश्यन्तु सर्वभूतानि दारुणं लोमहर्षणम् ।।"},
{"c": "7.120", "n": "31", "i": 38362, "v": "कर्णकौरवयोरेवं रणे संभाषमाणयोः । अर्जुनो निशितैर्बाणैर्जघान तव वाहिनीम् ।।"},
{"c": "7.120", "n": "32", "i": 38363, "v": "चिच्छेद तीक्ष्णाग्रमुखैः शूराणामनिवर्तिनाम् । भुजान्परिघसंकाशान्हस्तिहस्तोपमान्रणे ।।"},
{"c": "7.120", "n": "33", "i": 38364, "v": "शिरांसि च महाबाहुश्चिच्छेद निशितैः शरैः । हस्तिहस्तान्हयग्रीवा रथाक्षांश्च समन्ततः ।।"},
{"c": "7.120", "n": "34", "i": 38365, "v": "शोणिताक्तान्हयारोहान्गृहीतप्रासतोमरान् । क्षुरैश्चिच्छेद बीभत्सुर्द्विधैकैकं त्रिधैव च ।।"},
{"c": "7.120", "n": "35", "i": 38366, "v": "हयवारणमुख्याश्च प्रापतन्त सहस्रशः । ध्वजाश्छत्राणि चापानि चामराणि शिरांसि च ।।"},
{"c": "7.120", "n": "36", "i": 38367, "v": "कक्षमग्निमिवोद्धूतः प्रदहंस्तव वाहिनीम् । अचिरेण महीं पार्थश्चकार रुधिरोत्तराम् ।।"},
{"c": "7.120", "n": "37", "i": 38368, "v": "हतभूयिष्ठयोधं तत्कृत्वा तव बलं बली । आससाद दुराधर्षः सैन्धवं सत्यविक्रमः ।।"},
{"c": "7.120", "n": "38", "i": 38369, "v": "बीभत्सुर्भीमसेनेन सात्वतेन च रक्षितः । स बभौ भरतश्रेष्ठ ज्वलन्निव हुताशनः ।।"},
{"c": "7.120", "n": "39", "i": 38370, "v": "तं तथावस्थितं दृष्ट्वा त्वदीया वीर्यसंमताः । नामृष्यन्त महेष्वासाः फल्गुनं पुरुषर्षभाः ।।"},
{"c": "7.120", "n": "40", "i": 38371, "v": "दुर्योधनश्च कर्णश्च वृषसेनोऽथ मद्रराट् । अश्वत्थामा कृपश्चैव स्वयमेव च सैन्धवः ।।"},
{"c": "7.120", "n": "41", "i": 38372, "v": "संरब्धाः सैन्धवस्यार्थे समावृण्वन्किरीटिनम् । नृत्यन्तं रथमार्गेषु धनुर्ज्यातलनिस्वनैः ।।"},
{"c": "7.120", "n": "42", "i": 38373, "v": "संग्रामकोविदं पार्थं सर्वे युद्धविशारदाः । अभीताः पर्यवर्तन्त व्यादितास्यमिवान्तकम् ।।"},
{"c": "7.120", "n": "43", "i": 38374, "v": "सैन्धवं पृष्ठतः कृत्वा जिघांसन्तोऽर्जुनाच्युतौ । सूर्यास्तमयमिच्छन्तो लोहितायति भास्करे ।।"},
{"c": "7.120", "n": "44", "i": 38375, "v": "ते भुजैर्भोगिभोगाभैर्धनूंष्यायम्य सायकान् । मुमुचुः सूर्यरश्म्याभाञ्शतशः फल्गुनं प्रति ।।"},
{"c": "7.120", "n": "45", "i": 38376, "v": "तानस्तानस्यमानांश्च किरीटी युद्धदुर्मदः । द्विधा त्रिधाष्टधैकैकं छित्त्वा विव्याध तान्रणे ।।"},
{"c": "7.120", "n": "46", "i": 38377, "v": "सिंहलाङ्गूलकेतुस्तु दर्शयञ्शक्तिमात्मनः । शारद्वतीसुतो राजन्नर्जुनं प्रत्यवारयत् ।।"},
{"c": "7.120", "n": "47", "i": 38378, "v": "स विद्ध्वा दशभिः पार्थं वासुदेवं च सप्तभिः । अतिष्ठद्रथमार्गेषु सैन्धवं परिपालयन् ।।"},
{"c": "7.120", "n": "48", "i": 38379, "v": "अथैनं कौरवश्रेष्ठाः सर्व एव महारथाः । महता रथवंशेन सर्वतः पर्यवारयन् ।।"},
{"c": "7.120", "n": "49", "i": 38380, "v": "विस्फारयन्तश्चापानि विसृजन्तश्च सायकान् । सैन्धवं पर्यरक्षन्त शासनात्तनयस्य ते ।।"},
{"c": "7.120", "n": "50", "i": 38381, "v": "तत्र पार्थस्य शूरस्य बाह्वोर्बलमदृश्यत । इषूणामक्षयत्वं च धनुषो गाण्डिवस्य च ।।"},
{"c": "7.120", "n": "51", "i": 38382, "v": "अस्त्रैरस्त्राणि संवार्य द्रौणेः शारद्वतस्य च । एकैकं नवभिर्बाणैः सर्वानेव समर्पयत् ।।"},
{"c": "7.120", "n": "52", "i": 38383, "v": "तं द्रौणिः पञ्चविंशत्या वृषसेनश्च सप्तभिः । दुर्योधनश्च विंशत्या कर्णशल्यौ त्रिभिस्त्रिभिः ।।"},
{"c": "7.120", "n": "53", "i": 38384, "v": "त एनमभिगर्जन्तो विध्यन्तश्च पुनः पुनः । विधुन्वन्तश्च चापानि सर्वतः पर्यवारयन् ।।"},
{"c": "7.120", "n": "54", "i": 38385, "v": "श्लिष्टं तु सर्वतश्चक्रू रथमण्डलमाशु ते । सूर्यास्तमयमिच्छन्तस्त्वरमाणा महारथाः ।।"},
{"c": "7.120", "n": "55", "i": 38386, "v": "त एनमभिनर्दन्तो विधुन्वाना धनूंषि च । सिषिचुर्मार्गणैर्घोरैर्गिरिं मेघा इवाम्बुभिः ।।"},
{"c": "7.120", "n": "56", "i": 38387, "v": "ते महास्त्राणि दिव्यानि तत्र राजन्व्यदर्शयन् । धनंजयस्य गात्रेषु शूराः परिघबाहवः ।।"},
{"c": "7.120", "n": "57", "i": 38388, "v": "हतभूयिष्ठयोधं तत्कृत्वा तव बलं बली । आससाद दुराधर्षः सैन्धवं सत्यविक्रमः ।।"},
{"c": "7.120", "n": "58", "i": 38389, "v": "तं कर्णः संयुगे राजन्प्रत्यवारयदाशुगैः । मिषतो भीमसेनस्य सात्वतस्य च भारत ।।"},
{"c": "7.120", "n": "59", "i": 38390, "v": "तं पार्थो दशभिर्बाणैः प्रत्यविध्यद्रणाजिरे । सूतपुत्रं महाबाहुः सर्वसैन्यस्य पश्यतः ।।"},
{"c": "7.120", "n": "60", "i": 38391, "v": "सात्वतश्च त्रिभिर्बाणैः कर्णं विव्याध मारिष । भीमसेनस्त्रिभिश्चैव पुनः पार्थश्च सप्तभिः ।।"},
{"c": "7.120", "n": "61", "i": 38392, "v": "तान्कर्णः प्रतिविव्याध षष्ट्या षष्ट्या महारथः । तद्युद्धमभवद्राजन्कर्णस्य बहुभिः सह ।।"},
{"c": "7.120", "n": "62", "i": 38393, "v": "तत्राद्भुतमपश्याम सूतपुत्रस्य मारिष । यदेकः समरे क्रुद्धस्त्रीन्रथान्पर्यवारयत् ।।"},
{"c": "7.120", "n": "63", "i": 38394, "v": "फल्गुनस्तु महाबाहुः कर्णं वैकर्तनं रणे । सायकानां शतेनैव सर्वमर्मस्वताडयत् ।।"},
{"c": "7.120", "n": "64", "i": 38395, "v": "रुधिरोक्षितसर्वाङ्गः सूतपुत्रः प्रतापवान् । शरैः पञ्चाशता वीरः फल्गुनं प्रत्यविध्यत । तस्य तल्लाघवं दृष्ट्वा नामृष्यत रणेऽर्जुनः ।।"},
{"c": "7.120", "n": "65", "i": 38396, "v": "ततः पार्थो धनुश्छित्त्वा विव्याधैनं स्तनान्तरे । सायकैर्नवभिर्वीरस्त्वरमाणो धनंजयः ।।"},
{"c": "7.120", "n": "66", "i": 38397, "v": "वधार्थं चास्य समरे सायकं सूर्यवर्चसम् । चिक्षेप त्वरया युक्तस्त्वराकाले धनंजयः ।।"},
{"c": "7.120", "n": "67", "i": 38398, "v": "तमापतन्तं वेगेन द्रौणिश्चिच्छेद सायकम् । अर्धचन्द्रेण तीक्ष्णेन स छिन्नः प्रापतद्भुवि ।।"},
{"c": "7.120", "n": "68", "i": 38399, "v": "अथान्यद्धनुरादाय सूतपुत्रः प्रतापवान् । कर्णोऽपि द्विषतां हन्ता छादयामास फल्गुनम् । सायकैर्बहुसाहस्रैः कृतप्रतिकृतेप्सया ।।"},
{"c": "7.120", "n": "69", "i": 38400, "v": "तौ वृषाविव नर्दन्तौ नरसिंहौ महारथौ । सायकौघप्रतिच्छन्नं चक्रतुः खमजिह्मगैः । अदृश्यौ च शरौघैस्तौ निघ्नतामितरेतरम् ।।"},
{"c": "7.120", "n": "70", "i": 38401, "v": "पार्थोऽहमस्मि तिष्ठ त्वं कर्णोऽहं तिष्ठ फल्गुन । इत्येवं तर्जयन्तौ तौ वाक्शल्यैस्तुदतां तथा ।।"},
{"c": "7.120", "n": "71", "i": 38402, "v": "युध्येतां समरे वीरौ चित्रं लघु च सुष्ठु च । प्रेक्षणीयौ चाभवतां सर्वयोधसमागमे ।।"},
{"c": "7.120", "n": "72", "i": 38403, "v": "प्रशस्यमानौ समरे सिद्धचारणवातिकैः । अयुध्येतां महाराज परस्परवधैषिणौ ।।"},
{"c": "7.120", "n": "73", "i": 38404, "v": "ततो दुर्योधनो राजंस्तावकानभ्यभाषत । यत्ता रक्षत राधेयं नाहत्वा समरेऽर्जुनम् । निवर्तिष्यति राधेय इति मामुक्तवान्वृषः ।।"},
{"c": "7.120", "n": "74", "i": 38405, "v": "एतस्मिन्नन्तरे राजन्दृष्ट्वा कर्णस्य विक्रमम् । आकर्णमुक्तैरिषुभिः कर्णस्य चतुरो हयान् । अनयन्मृत्युलोकाय चतुर्भिः सायकोत्तमैः ।।"},
{"c": "7.120", "n": "75", "i": 38406, "v": "सारथिं चास्य भल्लेन रथनीडादपाहरत् । छादयामास च शरैस्तव पुत्रस्य पश्यतः ।।"},
{"c": "7.120", "n": "76", "i": 38407, "v": "स छाद्यमानः समरे हताश्वो हतसारथिः । मोहितः शरजालेन कर्तव्यं नाभ्यपद्यत ।।"},
{"c": "7.120", "n": "77", "i": 38408, "v": "तं तथा विरथं दृष्ट्वा रथमारोप्य स्वं तदा । अश्वत्थामा महाराज भूयोऽर्जुनमयोधयत् ।।"},
{"c": "7.120", "n": "78", "i": 38409, "v": "मद्रराजस्तु कौन्तेयमविध्यत्त्रिंशता शरैः । शारद्वतस्तु विंशत्या वासुदेवं समार्पयत् । धनंजयं द्वादशभिराजघान शिलीमुखैः ।।"},
{"c": "7.120", "n": "79", "i": 38410, "v": "चतुर्भिः सिन्धुराजश्च वृषसेनश्च सप्तभिः । पृथक्पृथङ्महाराज कृष्णपार्थावविध्यताम् ।।"},
{"c": "7.120", "n": "80", "i": 38411, "v": "तथैव तान्प्रत्यविध्यत्कुन्तीपुत्रो धनंजयः । द्रोणपुत्रं चतुःषष्ट्या मद्रराजं शतेन च ।।"},
{"c": "7.120", "n": "81", "i": 38412, "v": "सैन्धवं दशभिर्भल्लैर्वृषसेनं त्रिभिः शरैः । शारद्वतं च विंशत्या विद्ध्वा पार्थः समुन्नदत् ।।"},
{"c": "7.120", "n": "82", "i": 38413, "v": "ते प्रतिज्ञाप्रतीघातमिच्छन्तः सव्यसाचिनः । सहितास्तावकास्तूर्णमभिपेतुर्धनंजयम् ।।"},
{"c": "7.120", "n": "83", "i": 38414, "v": "अथार्जुनः सर्वतोधारमस्त्रं; प्रादुश्चक्रे त्रासयन्धार्तराष्ट्रान् । तं प्रत्युदीयुः कुरवः पाण्डुसूनुं; रथैर्महार्हैः शरवर्षाण्यवर्षन् ।।"},
{"c": "7.120", "n": "84", "i": 38415, "v": "ततस्तु तस्मिंस्तुमुले समुत्थिते; सुदारुणे भारत मोहनीये । नामुह्यत प्राप्य स राजपुत्रः; किरीटमाली विसृजन्पृषत्कान् ।।"},
{"c": "7.120", "n": "85", "i": 38416, "v": "राज्यप्रेप्सुः सव्यसाची कुरूणां; स्मरन्क्लेशान्द्वादशवर्षवृत्तान् । गाण्डीवमुक्तैरिषुभिर्महात्मा; सर्वा दिशो व्यावृणोदप्रमेयैः ।।"},
{"c": "7.120", "n": "86", "i": 38417, "v": "प्रदीप्तोल्कमभवच्चान्तरिक्षं; देहेषु भूरीण्यपतन्वयांसि । यत्पिङ्गलज्येन किरीटमाली; क्रुद्धो रिपूनाजगवेन हन्ति ।।"},
{"c": "7.120", "n": "87", "i": 38418, "v": "किरीटमाली महता महायशाः; शरासनेनास्य शराननीकजित् । हयप्रवेकोत्तमनागधूर्गता;न्कुरुप्रवीरानिषुभिर्न्यपातयत् ।।"},
{"c": "7.120", "n": "88", "i": 38419, "v": "गदाश्च गुर्वीः परिघानयस्मया;नसींश्च शक्तीश्च रणे नराधिपाः । महान्ति शस्त्राणि च भीमदर्शनाः; प्रगृह्य पार्थं सहसाभिदुद्रुवुः ।।"},
{"c": "7.120", "n": "89", "i": 38420, "v": "स तानुदीर्णान्सरथाश्ववारणा;न्पदातिसंघांश्च महाधनुर्धरः । विपन्नसर्वायुधजीवितान्रणे; चकार वीरो यमराष्ट्रवर्धनान् ।।"},
{"c": "7.121", "t": "संजय उवाच ।"},
{"c": "7.121", "n": "1", "i": 38421, "v": "स रणे व्यचरत्पार्थः प्रेक्षणीयो धनंजयः । युगपद्दिक्षु सर्वासु चित्राण्यस्त्राणि दर्शयन् ।।"},
{"c": "7.121", "n": "2", "i": 38422, "v": "मध्यंदिनगतं सूर्यं प्रतपन्तमिवाम्बरे । न शेकुः सर्वभूतानि पाण्डवं प्रतिवीक्षितुम् ।।"},
{"c": "7.121", "n": "3", "i": 38423, "v": "प्रसृतांस्तस्य गाण्डीवाच्छरव्रातान्महात्मनः । संग्रामे समपश्याम हंसपङ्क्तीरिवाम्बरे ।।"},
{"c": "7.121", "n": "4", "i": 38424, "v": "विनिवार्य स वीराणामस्त्रैरस्त्राणि सर्वशः । दर्शयन्रौद्रमात्मानमुग्रे कर्मणि धिष्ठितः ।।"},
{"c": "7.121", "n": "5", "i": 38425, "v": "स तान्रथवरान्राजन्नभ्यतिक्रामदर्जुनः । मोहयन्निव नाराचैर्जयद्रथवधेप्सया ।।"},
{"c": "7.121", "n": "6", "i": 38426, "v": "विसृजन्दिक्षु सर्वासु शरानसितसारथिः । स रणे व्यचरत्तूर्णं प्रेक्षणीयो धनंजयः ।।"},
{"c": "7.121", "n": "7", "i": 38427, "v": "भ्रमन्त इव शूरस्य शरव्राता महात्मनः । अदृश्यन्तान्तरिक्षस्थाः शतशोऽथ सहस्रशः ।।"},
{"c": "7.121", "n": "8", "i": 38428, "v": "आददानं महेष्वासं संदधानं च पाण्डवम् । विसृजन्तं च कौन्तेयं नानुपश्यामहे तदा ।।"},
{"c": "7.121", "n": "9", "i": 38429, "v": "तथा सर्वा दिशो राजन्सर्वांश्च रथिनो रणे । आकुलीकृत्य कौन्तेयो जयद्रथमुपाद्रवत् । विव्याध च चतुःषष्ट्या शराणां नतपर्वणाम् ।।"},
{"c": "7.121", "n": "10", "i": 38430, "v": "सैन्धवस्तु तथा विद्धः शरैर्गाण्डीवधन्वना । न चक्षमे सुसंक्रुद्धस्तोत्त्रार्दित इव द्विपः ।।"},
{"c": "7.121", "n": "11", "i": 38431, "v": "स वराहध्वजस्तूर्णं गार्ध्रपत्रानजिह्मगान् । आशीविषसमप्रख्यान्कर्मारपरिमार्जितान् । मुमोच निशितान्संख्ये सायकान्सव्यसाचिनि ।।"},
{"c": "7.121", "n": "12", "i": 38432, "v": "त्रिभिस्तु विद्ध्वा गाण्डीवं नाराचैः षड्भिरर्जुनम् । अष्टाभिर्वाजिनोऽविध्यद्ध्वजं चैकेन पत्रिणा ।।"},
{"c": "7.121", "n": "13", "i": 38433, "v": "स विक्षिप्यार्जुनस्तीक्ष्णान्सैन्धवप्रेषिताञ्शरान् । युगपत्तस्य चिच्छेद शराभ्यां सैन्धवस्य ह । सारथेश्च शिरः कायाद्ध्वजं च समलंकृतम् ।।"},
{"c": "7.121", "n": "14", "i": 38434, "v": "स छिन्नयष्टिः सुमहाञ्शीर्यमाणः शराहतः । वराहः सिन्धुराजस्य पपाताग्निशिखोपमः ।।"},
{"c": "7.121", "n": "15", "i": 38435, "v": "एतस्मिन्नेव काले तु द्रुतं गच्छति भास्करे । अब्रवीत्पाण्डवं तत्र त्वरमाणो जनार्दनः ।।"},
{"c": "7.121", "n": "16", "i": 38436, "v": "धनंजय शिरश्छिन्धि सैन्धवस्य दुरात्मनः । अस्तं महीधरश्रेष्ठं यियासति दिवाकरः । शृणुष्वैव च मे वाक्यं जयद्रथवधं प्रति ।।"},
{"c": "7.121", "n": "17", "i": 38437, "v": "वृद्धक्षत्रः सैन्धवस्य पिता जगति विश्रुतः । स कालेनेह महता सैन्धवं प्राप्तवान्सुतम् ।।"},
{"c": "7.121", "n": "18", "i": 38438, "v": "जयद्रथममित्रघ्नं तं चोवाच ततो नृपम् । अन्तर्हिता तदा वाणी मेघदुन्दुभिनिस्वना ।।"},
{"c": "7.121", "n": "19", "i": 38439, "v": "तवात्मजोऽयं मर्त्येषु कुलशीलदमादिभिः । गुणैर्भविष्यति विभो सदृशो वंशयोर्द्वयोः । क्षत्रियप्रवरो लोके नित्यं शूराभिसत्कृतः ।।"},
{"c": "7.121", "n": "20", "i": 38440, "v": "शत्रुभिर्युध्यमानस्य संग्रामे त्वस्य धन्विनः । शिरश्छेत्स्यति संक्रुद्धः शत्रुर्नालक्षितो भुवि ।।"},
{"c": "7.121", "n": "21", "i": 38441, "v": "एतच्छ्रुत्वा सिन्धुराजो ध्यात्वा चिरमरिंदम । ज्ञातीन्सर्वानुवाचेदं पुत्रस्नेहाभिपीडितः ।।"},
{"c": "7.121", "n": "22", "i": 38442, "v": "संग्रामे युध्यमानस्य वहतो महतीं धुरम् । धरण्यां मम पुत्रस्य पातयिष्यति यः शिरः । तस्यापि शतधा मूर्धा फलिष्यति न संशयः ।।"},
{"c": "7.121", "n": "23", "i": 38443, "v": "एवमुक्त्वा ततो राज्ये स्थापयित्वा जयद्रथम् । वृद्धक्षत्रो वनं यातस्तपश्चेष्टं समास्थितः ।।"},
{"c": "7.121", "n": "24", "i": 38444, "v": "सोऽयं तप्यति तेजस्वी तपो घोरं दुरासदम् । समन्तपञ्चकादस्माद्बहिर्वानरकेतन ।।"},
{"c": "7.121", "n": "25", "i": 38445, "v": "तस्माज्जयद्रथस्य त्वं शिरश्छित्त्वा महामृधे । दिव्येनास्त्रेण रिपुहन्घोरेणाद्भुतकर्मणा ।।"},
{"c": "7.121", "n": "26", "i": 38446, "v": "सकुण्डलं सिन्धुपतेः प्रभञ्जनसुतानुज । उत्सङ्गे पातयस्वाशु वृद्धक्षत्रस्य भारत ।।"},
{"c": "7.121", "n": "27", "i": 38447, "v": "अथ त्वमस्य मूर्धानं पातयिष्यसि भूतले । तवापि शतधा मूर्धा फलिष्यति न संशयः ।।"},
{"c": "7.121", "n": "28", "i": 38448, "v": "यथा चैतन्न जानीयात्स राजा पृथिवीपतिः । तथा कुरु कुरुश्रेष्ठ दिव्यमस्त्रमुपाश्रितः ।।"},
{"c": "7.121", "n": "29", "i": 38449, "v": "न ह्यसाध्यमकार्यं वा विद्यते तव किंचन । समस्तेष्वपि लोकेषु त्रिषु वासवनन्दन ।।"},
{"c": "7.121", "n": "30", "i": 38450, "v": "एतच्छ्रुत्वा तु वचनं सृक्किणी परिसंलिहन् । इन्द्राशनिसमस्पर्शं दिव्यमन्त्राभिमन्त्रितम् ।।"},
{"c": "7.121", "n": "31", "i": 38451, "v": "सर्वभारसहं शश्वद्गन्धमाल्यार्चितं शरम् । विससर्जार्जुनस्तूर्णं सैन्धवस्य वधे वृतः ।।"},
{"c": "7.121", "n": "32", "i": 38452, "v": "स तु गाण्डीवनिर्मुक्तः शरः श्येन इवाशुगः । शकुन्तमिव वृक्षाग्रात्सैन्धवस्य शिरोऽहरत् ।।"},
{"c": "7.121", "n": "33", "i": 38453, "v": "अहरत्तत्पुनश्चैव शरैरूर्ध्वं धनंजयः । दुर्हृदामप्रहर्षाय सुहृदां हर्षणाय च ।।"},
{"c": "7.121", "n": "34", "i": 38454, "v": "शरैः कदम्बकीकृत्य काले तस्मिंश्च पाण्डवः । समन्तपञ्चकाद्बाह्यं शिरस्तद्व्यहरत्ततः ।।"},
{"c": "7.121", "n": "35", "i": 38455, "v": "एतस्मिन्नेव काले तु वृद्धक्षत्रो महीपतिः । संध्यामुपास्ते तेजस्वी संबन्धी तव मारिष ।।"},
{"c": "7.121", "n": "36", "i": 38456, "v": "उपासीनस्य तस्याथ कृष्णकेशं सकुण्डलम् । सिन्धुराजस्य मूर्धानमुत्सङ्गे समपातयत् ।।"},
{"c": "7.121", "n": "37", "i": 38457, "v": "तस्योत्सङ्गे निपतितं शिरस्तच्चारुकुण्डलम् । वृद्धक्षत्रस्य नृपतेरलक्षितमरिंदम ।।"},
{"c": "7.121", "n": "38", "i": 38458, "v": "कृतजप्यस्य तस्याथ वृद्धक्षत्रस्य धीमतः । उत्तिष्ठतस्तत्सहसा शिरोऽगच्छद्धरातलम् ।।"},
{"c": "7.121", "n": "39", "i": 38459, "v": "ततस्तस्य नरेन्द्रस्य पुत्रमूर्धनि भूतलम् । गते तस्यापि शतधा मूर्धागच्छदरिंदम ।।"},
{"c": "7.121", "n": "40", "i": 38460, "v": "ततः सर्वाणि भूतानि विस्मयं जग्मुरुत्तमम् । वासुदेवश्च बीभत्सुं प्रशशंस महारथम् ।।"},
{"c": "7.121", "n": "41", "i": 38461, "v": "ततो दृष्ट्वा विनिहतं सिन्धुराजं जयद्रथम् । पुत्राणां तव नेत्रेभ्यो दुःखाद्बह्वपतज्जलम् ।।"},
{"c": "7.121", "n": "42", "i": 38462, "v": "भीमसेनोऽपि संग्रामे बोधयन्निव पाण्डवम् । सिंहनादेन महता पूरयामास रोदसी ।।"},
{"c": "7.121", "n": "43", "i": 38463, "v": "तं श्रुत्वा तु महानादं धर्मपुत्रो युधिष्ठिरः । सैन्धवं निहतं मेने फल्गुनेन महात्मना ।।"},
{"c": "7.121", "n": "44", "i": 38464, "v": "ततो वादित्रघोषेण स्वान्योधानभिहर्षयन् । अभ्यवर्तत संग्रामे भारद्वाजं युयुत्सया ।।"},
{"c": "7.121", "n": "45", "i": 38465, "v": "ततः प्रववृते राजन्नस्तं गच्छति भास्करे । द्रोणस्य सोमकैः सार्धं संग्रामो लोमहर्षणः ।।"},
{"c": "7.121", "n": "46", "i": 38466, "v": "ते तु सर्वप्रयत्नेन भारद्वाजं जिघांसवः । सैन्धवे निहते राजन्नयुध्यन्त महारथाः ।।"},
{"c": "7.121", "n": "47", "i": 38467, "v": "पाण्डवास्तु जयं लब्ध्वा सैन्धवं विनिहत्य च । अयोधयंस्ततो द्रोणं जयोन्मत्तास्ततस्ततः ।।"},
{"c": "7.121", "n": "48", "i": 38468, "v": "अर्जुनोऽपि रणे योधांस्तावकान्रथसत्तमान् । अयोधयन्महाराज हत्वा सैन्धवकं नृपम् ।।"},
{"c": "7.121", "n": "49", "i": 38469, "v": "स देवशत्रूनिव देवराजः; किरीटमाली व्यधमत्समन्तात् । यथा तमांस्यभ्युदितस्तमोघ्नः; पूर्वां प्रतिज्ञां समवाप्य वीरः ।।"},
{"c": "7.122", "t": "धृतराष्ट्र उवाच ।"},
{"c": "7.122", "n": "1", "i": 38470, "v": "तस्मिन्विनिहते वीरे सैन्धवे सव्यसाचिना । मामका यदकुर्वन्त तन्ममाचक्ष्व संजय ।।"},
{"c": "7.122", "t": "संजय उवाच ।"},
{"c": "7.122", "n": "2", "i": 38471, "v": "सैन्धवं निहतं दृष्ट्वा रणे पार्थेन मारिष । अमर्षवशमापन्नः कृपः शारद्वतस्तदा ।।"},
{"c": "7.122", "n": "3", "i": 38472, "v": "महता शरवर्षेण पाण्डवं समवाकिरत् । द्रौणिश्चाभ्यद्रवत्पार्थं रथमास्थाय फल्गुनम् ।।"},
{"c": "7.122", "n": "4", "i": 38473, "v": "तावेनं रथिनां श्रेष्ठौ रथाभ्यां रथसत्तमम् । उभावुभयतस्तीक्ष्णैर्विशिखैरभ्यवर्षताम् ।।"},
{"c": "7.122", "n": "5", "i": 38474, "v": "स तथा शरवर्षाभ्यां सुमहद्भ्यां महाभुजः । पीड्यमानः परामार्तिमगमद्रथिनां वरः ।।"},
{"c": "7.122", "n": "6", "i": 38475, "v": "सोऽजिघांसुर्गुरुं संख्ये गुरोस्तनयमेव च । चकाराचार्यकं तत्र कुन्तीपुत्रो धनंजयः ।।"},
{"c": "7.122", "n": "7", "i": 38476, "v": "अस्त्रैरस्त्राणि संवार्य द्रौणेः शारद्वतस्य च । मन्दवेगानिषूंस्ताभ्यामजिघांसुरवासृजत् ।।"},
{"c": "7.122", "n": "8", "i": 38477, "v": "ते नातिभृशमभ्यघ्नन्विशिखा जयचोदिताः । बहुत्वात्तु परामार्तिं शराणां तावगच्छताम् ।।"},
{"c": "7.122", "n": "9", "i": 38478, "v": "अथ शारद्वतो राजन्कौन्तेयशरपीडितः । अवासीदद्रथोपस्थे मूर्च्छामभिजगाम ह ।।"},
{"c": "7.122", "n": "10", "i": 38479, "v": "विह्वलं तमभिज्ञाय भर्तारं शरपीडितम् । हतोऽयमिति च ज्ञात्वा सारथिस्तमपावहत् ।।"},
{"c": "7.122", "n": "11", "i": 38480, "v": "तस्मिन्सन्ने महाराज कृपे शारद्वते युधि । अश्वत्थामाप्यपायासीत्पाण्डवेयाद्रथान्तरम् ।।"},
{"c": "7.122", "n": "12", "i": 38481, "v": "दृष्ट्वा शारद्वतं पार्थो मूर्छितं शरपीडितम् । रथ एव महेष्वासः कृपणं पर्यदेवयत् ।।"},
{"c": "7.122", "n": "13", "i": 38482, "v": "पश्यन्निदं महाप्राज्ञः क्षत्ता राजानमुक्तवान् । कुलान्तकरणे पापे जातमात्रे सुयोधने ।।"},
{"c": "7.122", "n": "14", "i": 38483, "v": "नीयतां परलोकाय साध्वयं कुलपांसनः । अस्माद्धि कुरुमुख्यानां महदुत्पत्स्यते भयम् ।।"},
{"c": "7.122", "n": "15", "i": 38484, "v": "तदिदं समनुप्राप्तं वचनं सत्यवादिनः । तत्कृते ह्यद्य पश्यामि शरतल्पगतं कृपम् ।।"},
{"c": "7.122", "n": "16", "i": 38485, "v": "धिगस्तु क्षात्रमाचारं धिगस्तु बलपौरुषम् । को हि ब्राह्मणमाचार्यमभिद्रुह्येत मादृशः ।।"},
{"c": "7.122", "n": "17", "i": 38486, "v": "ऋषिपुत्रो ममाचार्यो द्रोणस्य दयितः सखा । एष शेते रथोपस्थे मद्बाणैरभिपीडितः ।।"},
{"c": "7.122", "n": "18", "i": 38487, "v": "अकामयानेन मया विशिखैरर्दितो भृशम् । अवासीदद्रथोपस्थे प्राणान्पीडयतीव मे ।।"},
{"c": "7.122", "n": "19", "i": 38488, "v": "शरार्दितेन हि मया प्रेक्षणीयो महाद्युतिः । प्रत्यस्तो बहुभिर्बाणैर्दशधर्मगतेन वै ।।"},
{"c": "7.122", "n": "20", "i": 38489, "v": "शोचयत्येष निपतन्भूयः पुत्रवधाद्धि माम् । कृपणं स्वरथे सन्नं पश्य कृष्ण यथा गतम् ।।"},
{"c": "7.122", "n": "21", "i": 38490, "v": "उपाकृत्य तु वै विद्यामाचार्येभ्यो नरर्षभाः । प्रयच्छन्तीह ये कामान्देवत्वमुपयान्ति ते ।।"},
{"c": "7.122", "n": "22", "i": 38491, "v": "ये तु विद्यामुपादाय गुरुभ्यः पुरुषाधमाः । घ्नन्ति तानेव दुर्वृत्तास्ते वै निरयगामिनः ।।"},
{"c": "7.122", "n": "23", "i": 38492, "v": "तदिदं नरकायाद्य कृतं कर्म मया ध्रुवम् । आचार्यं शरवर्षेण रथे सादयता कृपम् ।।"},
{"c": "7.122", "n": "24", "i": 38493, "v": "यत्तत्पूर्वमुपाकुर्वन्नस्त्रं मामब्रवीत्कृपः । न कथंचन कौरव्य प्रहर्तव्यं गुराविति ।।"},
{"c": "7.122", "n": "25", "i": 38494, "v": "तदिदं वचनं साधोराचार्यस्य महात्मनः । नानुष्ठितं तमेवाजौ विशिखैरभिवर्षता ।।"},
{"c": "7.122", "n": "26", "i": 38495, "v": "नमस्तस्मै सुपूज्याय गौतमायापलायिने । धिगस्तु मम वार्ष्णेय यो ह्यस्मै प्रहराम्यहम् ।।"},
{"c": "7.122", "n": "27", "i": 38496, "v": "तथा विलपमाने तु सव्यसाचिनि तं प्रति । सैन्धवं निहतं दृष्ट्वा राधेयः समुपाद्रवत् ।।"},
{"c": "7.122", "n": "28", "i": 38497, "v": "उपायान्तं तु राधेयं दृष्ट्वा पार्थो महारथः । प्रहसन्देवकीपुत्रमिदं वचनमब्रवीत् ।।"},
{"c": "7.122", "n": "29", "i": 38498, "v": "एष प्रयात्याधिरथिः सात्यकेः स्यन्दनं प्रति । न मृष्यति हतं नूनं भूरिश्रवसमाहवे ।।"},
{"c": "7.122", "n": "30", "i": 38499, "v": "यत्र यात्येष तत्र त्वं चोदयाश्वाञ्जनार्दन । मा सोमदत्तेः पदवीं गमयेत्सात्यकिं वृषः ।।"},
{"c": "7.122", "n": "31", "i": 38500, "v": "एवमुक्तो महाबाहुः केशवः सव्यसाचिना । प्रत्युवाच महातेजाः कालयुक्तमिदं वचः ।।"},
{"c": "7.122", "n": "32", "i": 38501, "v": "अलमेष महाबाहुः कर्णायैको हि पाण्डव । किं पुनर्द्रौपदेयाभ्यां सहितः सात्वतर्षभः ।।"},
{"c": "7.122", "n": "33", "i": 38502, "v": "न च तावत्क्षमः पार्थ कर्णेन तव संगरः । प्रज्वलन्ती महोल्केव तिष्ठत्यस्य हि वासवी । त्वदर्थं पूज्यमानैषा रक्ष्यते परवीरहन् ।।"},
{"c": "7.122", "n": "34", "i": 38503, "v": "अतः कर्णः प्रयात्वत्र सात्वतस्य यथा तथा । अहं ज्ञास्यामि कौरव्य कालमस्य दुरात्मनः ।।"},
{"c": "7.122", "t": "धृतराष्ट्र उवाच ।"},
{"c": "7.122", "n": "35", "i": 38504, "v": "योऽसौ कर्णेन वीरेण वार्ष्णेयस्य समागमः । हते तु भूरिश्रवसि सैन्धवे च निपातिते ।।"},
{"c": "7.122", "n": "36", "i": 38505, "v": "सात्यकिश्चापि विरथः कं समारूढवान्रथम् । चक्ररक्षौ च पाञ्चाल्यौ तन्ममाचक्ष्व संजय ।।"},
{"c": "7.122", "t": "संजय उवाच ।"},
{"c": "7.122", "n": "37", "i": 38506, "v": "हन्त ते वर्णयिष्यामि यथावृत्तं महारणे । शुश्रूषस्व स्थिरो भूत्वा दुराचरितमात्मनः ।।"},
{"c": "7.122", "n": "38", "i": 38507, "v": "पूर्वमेव हि कृष्णस्य मनोगतमिदं प्रभो । विजेतव्यो यथा वीरः सात्यकिर्यूपकेतुना ।।"},
{"c": "7.122", "n": "39", "i": 38508, "v": "अतीतानागतं राजन्स हि वेत्ति जनार्दनः । अतः सूतं समाहूय दारुकं संदिदेश ह । रथो मे युज्यतां काल्यमिति राजन्महाबलः ।।"},
{"c": "7.122", "n": "40", "i": 38509, "v": "न हि देवा न गन्धर्वा न यक्षोरगराक्षसाः । मानवा वा विजेतारः कृष्णयोः सन्ति केचन ।।"},
{"c": "7.122", "n": "41", "i": 38510, "v": "पितामहपुरोगाश्च देवाः सिद्धाश्च तं विदुः । तयोः प्रभावमतुलं शृणु युद्धं च तद्यथा ।।"},
{"c": "7.122", "n": "42", "i": 38511, "v": "सात्यकिं विरथं दृष्ट्वा कर्णं चाभ्युद्यतायुधम् । दध्मौ शङ्खं महावेगमार्षभेणाथ माधवः ।।"},
{"c": "7.122", "n": "43", "i": 38512, "v": "दारुकोऽवेत्य संदेशं श्रुत्वा शङ्खस्य च स्वनम् । रथमन्वानयत्तस्मै सुपर्णोच्छ्रितकेतनम् ।।"},
{"c": "7.122", "n": "44", "i": 38513, "v": "स केशवस्यानुमते रथं दारुकसंयुतम् । आरुरोह शिनेः पौत्रो ज्वलनादित्यसंनिभम् ।।"},
{"c": "7.122", "n": "45", "i": 38514, "v": "कामगैः सैन्यसुग्रीवमेघपुष्पबलाहकैः । हयोदग्रैर्महावेगैर्हेमभाण्डविभूषितैः ।।"},
{"c": "7.122", "n": "46", "i": 38515, "v": "युक्तं समारुह्य च तं विमानप्रतिमं रथम् । अभ्यद्रवत राधेयं प्रवपन्सायकान्बहून् ।।"},
{"c": "7.122", "n": "47", "i": 38516, "v": "चक्ररक्षावपि तदा युधामन्यूत्तमौजसौ । धनंजयरथं हित्वा राधेयं प्रत्युदीययुः ।।"},
{"c": "7.122", "n": "48", "i": 38517, "v": "राधेयोऽपि महाराज शरवर्षं समुत्सृजन् । अभ्यद्रवत्सुसंक्रुद्धो रणे शैनेयमच्युतम् ।।"},
{"c": "7.122", "n": "49", "i": 38518, "v": "नैव दैवं न गान्धर्वं नासुरोरगराक्षसम् । तादृशं भुवि वा युद्धं दिवि वा श्रुतमित्युत ।।"},
{"c": "7.122", "n": "50", "i": 38519, "v": "उपारमत तत्सैन्यं सरथाश्वनरद्विपम् । तयोर्दृष्ट्वा महाराज कर्म संमूढचेतनम् ।।"},
{"c": "7.122", "n": "51", "i": 38520, "v": "सर्वे च समपश्यन्त तद्युद्धमतिमानुषम् । तयोर्नृवरयो राजन्सारथ्यं दारुकस्य च ।।"},
{"c": "7.122", "n": "52", "i": 38521, "v": "गतप्रत्यागतावृत्तैर्मण्डलैः संनिवर्तनैः । सारथेस्तु रथस्थस्य काश्यपेयस्य विस्मिताः ।।"},
{"c": "7.122", "n": "53", "i": 38522, "v": "नभस्तलगताश्चैव देवगन्धर्वदानवाः । अतीवावहिता द्रष्टुं कर्णशैनेययो रणम् ।।"},
{"c": "7.122", "n": "54", "i": 38523, "v": "मित्रार्थे तौ पराक्रान्तौ स्पर्धिनौ शुष्मिणौ रणे । कर्णश्चामरसंकाशो युयुधानश्च सात्यकिः ।।"},
{"c": "7.122", "n": "55", "i": 38524, "v": "अन्योन्यं तौ महाराज शरवर्षैरवर्षताम् । प्रममाथ शिनेः पौत्रं कर्णः सायकवृष्टिभिः ।।"},
{"c": "7.122", "n": "56", "i": 38525, "v": "अमृष्यमाणो निधनं कौरव्यजलसंधयोः । कर्णः शोकसमाविष्टो महोरग इव श्वसन् ।।"},
{"c": "7.122", "n": "57", "i": 38526, "v": "स शैनेयं रणे क्रुद्धः प्रदहन्निव चक्षुषा । अभ्यद्रवत वेगेन पुनः पुनररिंदमः ।।"},
{"c": "7.122", "n": "58", "i": 38527, "v": "तं तु संप्रेक्ष्य संक्रुद्धं सात्यकिः प्रत्यविध्यत । महता शरवर्षेण गजः प्रतिगजं यथा ।।"},
{"c": "7.122", "n": "59", "i": 38528, "v": "तौ समेत्य नरव्याघ्रौ व्याघ्राविव तरस्विनौ । अन्योन्यं संततक्षाते रणेऽनुपमविक्रमौ ।।"},
{"c": "7.122", "n": "60", "i": 38529, "v": "ततः कर्णं शिनेः पौत्रः सर्वपारशवैः शरैः । बिभेद सर्वगात्रेषु पुनः पुनररिंदमः ।।"},
{"c": "7.122", "n": "61", "i": 38530, "v": "सारथिं चास्य भल्लेन रथनीडादपाहरत् । अश्वांश्च चतुरः श्वेतान्निजघ्ने निशितैः शरैः ।।"},
{"c": "7.122", "n": "62", "i": 38531, "v": "छित्त्वा ध्वजं शतेनैव शतधा पुरुषर्षभः । चकार विरथं कर्णं तव पुत्रस्य पश्यतः ।।"},
{"c": "7.122", "n": "63", "i": 38532, "v": "ततो विमनसो राजंस्तावकाः पुरुषर्षभाः । वृषसेनः कर्णसुतः शल्यो मद्राधिपस्तथा ।।"},
{"c": "7.122", "n": "64", "i": 38533, "v": "द्रोणपुत्रश्च शैनेयं सर्वतः पर्यवारयन् । ततः पर्याकुलं सर्वं न प्राज्ञायत किंचन ।।"},
{"c": "7.122", "n": "65", "i": 38534, "v": "तथा सात्यकिना वीरे विरथे सूतजे कृते । हाहाकारस्ततो राजन्सर्वसैन्येषु चाभवत् ।।"},
{"c": "7.122", "n": "66", "i": 38535, "v": "कर्णोऽपि विह्वलो राजन्सात्वतेनार्दितः शरैः । दुर्योधनरथं राजन्नारुरोह विनिःश्वसन् ।।"},
{"c": "7.122", "n": "67", "i": 38536, "v": "मानयंस्तव पुत्रस्य बाल्यात्प्रभृति सौहृदम् । कृतां राज्यप्रदानेन प्रतिज्ञां परिपालयन् ।।"},
{"c": "7.122", "n": "68", "i": 38537, "v": "तथा तु विरथे कर्णे पुत्रान्वै तव पार्थिव । दुःशासनमुखाञ्शूरान्नावधीत्सात्यकिर्वशी ।।"},
{"c": "7.122", "n": "69", "i": 38538, "v": "रक्षन्प्रतिज्ञां च पुनर्भीमसेनकृतां पुरा । विरथान्विह्वलांश्चक्रे न तु प्राणैर्व्ययोजयत् ।।"},
{"c": "7.122", "n": "70", "i": 38539, "v": "भीमसेनेन तु वधः पुत्राणां ते प्रतिश्रुतः । पुनर्द्यूते च पार्थेन वधः कर्णस्य संश्रुतः ।।"},
{"c": "7.122", "n": "71", "i": 38540, "v": "वधे त्वकुर्वन्यत्नं ते तस्य कर्णमुखास्तदा । नाशक्नुवंश्च तं हन्तुं सात्यकिं प्रवरा रथाः ।।"},
{"c": "7.122", "n": "72", "i": 38541, "v": "द्रौणिश्च कृतवर्मा च तथैवान्ये महारथाः । निर्जिता धनुषैकेन शतशः क्षत्रियर्षभाः । काङ्क्षता परलोकं च धर्मराजस्य च प्रियम् ।।"},
{"c": "7.122", "n": "73", "i": 38542, "v": "कृष्णयोः सदृशो वीर्ये सात्यकिः शत्रुकर्शनः । कृष्णो वापि भवेल्लोके पार्थो वापि धनुर्धरः । शैनेयो वा नरव्याघ्रश्चतुर्थो नोपलभ्यते ।।"},
{"c": "7.122", "t": "धृतराष्ट्र उवाच ।"},
{"c": "7.122", "n": "74", "i": 38543, "v": "अजय्यं रथमास्थाय वासुदेवस्य सात्यकिः । विरथं कृतवान्कर्णं वासुदेवसमो युवा ।।"},
{"c": "7.122", "n": "75", "i": 38544, "v": "दारुकेण समायुक्तं स्वबाहुबलदर्पितः । कच्चिदन्यं समारूढः स रथं सात्यकिः पुनः ।।"},
{"c": "7.122", "n": "76", "i": 38545, "v": "एतदिच्छाम्यहं श्रोतुं कुशलो ह्यसि भाषितुम् । असह्यं तमहं मन्ये तन्ममाचक्ष्व संजय ।।"},
{"c": "7.122", "t": "संजय उवाच ।"},
{"c": "7.122", "n": "77", "i": 38546, "v": "शृणु राजन्यथा तस्य रथमन्यं महामतिः । दारुकस्यानुजस्तूर्णं कल्पनाविधिकल्पितम् ।।"},
{"c": "7.122", "n": "78", "i": 38547, "v": "आयसैः काञ्चनैश्चापि पट्टैर्नद्धं सकूबरम् । तारासहस्रखचितं सिंहध्वजपताकिनम् ।।"},
{"c": "7.122", "n": "79", "i": 38548, "v": "अश्वैर्वातजवैर्युक्तं हेमभाण्डपरिच्छदैः । पाण्डुरैरिन्दुसंकाशैः सर्वशब्दातिगैर्दृढैः ।।"},
{"c": "7.122", "n": "80", "i": 38549, "v": "चित्रकाञ्चनसंनाहैर्वाजिमुख्यैर्विशां पते । घण्टाजालाकुलरवं शक्तितोमरविद्युतम् ।।"},
{"c": "7.122", "n": "81", "i": 38550, "v": "वृतं सांग्रामिकैर्द्रव्यैर्बहुशस्त्रपरिच्छदम् । रथं संपादयामास मेघगम्भीरनिस्वनम् ।।"},
{"c": "7.122", "n": "82", "i": 38551, "v": "तं समारुह्य शैनेयस्तव सैन्यमुपाद्रवत् । दारुकोऽपि यथाकामं प्रययौ केशवान्तिकम् ।।"},
{"c": "7.122", "n": "83", "i": 38552, "v": "कर्णस्यापि महाराज शङ्खगोक्षीरपाण्डुरैः । चित्रकाञ्चनसंनाहैः सदश्वैर्वेगवत्तरैः ।।"},
{"c": "7.122", "n": "84", "i": 38553, "v": "हेमकक्ष्याध्वजोपेतं कॢप्तयन्त्रपताकिनम् । अग्र्यं रथं सुयन्तारं बहुशस्त्रपरिच्छदम् ।।"},
{"c": "7.122", "n": "85", "i": 38554, "v": "उपाजह्रुस्तमास्थाय कर्णोऽप्यभ्यद्रवद्रिपून् । एतत्ते सर्वमाख्यातं यन्मां त्वं परिपृच्छसि ।।"},
{"c": "7.122", "n": "86", "i": 38555, "v": "भूयश्चापि निबोध त्वं तवापनयजं क्षयम् । एकत्रिंशत्तव सुता भीमसेनेन पातिताः ।।"},
{"c": "7.122", "n": "87", "i": 38556, "v": "दुर्मुखं प्रमुखे कृत्वा सततं चित्रयोधिनम् । शतशो निहताः शूराः सात्वतेनार्जुनेन च ।।"},
{"c": "7.122", "n": "88", "i": 38557, "v": "भीष्मं प्रमुखतः कृत्वा भगदत्तं च मारिष । एवमेष क्षयो वृत्तो राजन्दुर्मन्त्रिते तव ।।"},
{"c": "7.123", "t": "धृतराष्ट्र उवाच ।"},
{"c": "7.123", "n": "1", "i": 38558, "v": "तथा गतेषु शूरेषु तेषां मम च संजय । किं वै भीमस्तदाकार्षीत्तन्ममाचक्ष्व संजय ।।"},
{"c": "7.123", "t": "संजय उवाच ।"},
{"c": "7.123", "n": "2", "i": 38559, "v": "विरथो भीमसेनो वै कर्णवाक्शल्यपीडितः । अमर्षवशमापन्नः फल्गुनं वाक्यमब्रवीत् ।।"},
{"c": "7.123", "n": "3", "i": 38560, "v": "पुनः पुनस्तूबरक मूढ औदरिकेति च । अकृतास्त्रक मा योधीर्बाल संग्रामकातर ।।"},
{"c": "7.123", "n": "4", "i": 38561, "v": "इति मामब्रवीत्कर्णः पश्यतस्ते धनंजय । एवं वक्ता च मे वध्यस्तेन चोक्तोऽस्मि भारत ।।"},
{"c": "7.123", "n": "5", "i": 38562, "v": "एतद्व्रतं महाबाहो त्वया सह कृतं मया । यथैतन्मम कौन्तेय तथा तव न संशयः ।।"},
{"c": "7.123", "n": "6", "i": 38563, "v": "तद्वधाय नरश्रेष्ठ स्मरैतद्वचनं मम । यथा भवति तत्सत्यं तथा कुरु धनंजय ।।"},
{"c": "7.123", "n": "7", "i": 38564, "v": "तच्छ्रुत्वा वचनं तस्य भीमस्यामितविक्रमः । ततोऽर्जुनोऽब्रवीत्कर्णं किंचिदभ्येत्य संयुगे ।।"},
{"c": "7.123", "n": "8", "i": 38565, "v": "कर्ण कर्ण वृथादृष्टे सूतपुत्रात्मसंस्तुत । अधर्मबुद्धे शृणु मे यत्त्वा वक्ष्यामि सांप्रतम् ।।"},
{"c": "7.123", "n": "9", "i": 38566, "v": "द्विविधं कर्म शूराणां युद्धे जयपराजयौ । तौ चाप्यनित्यौ राधेय वासवस्यापि युध्यतः ।।"},
{"c": "7.123", "n": "10", "i": 38567, "v": "मुमूर्षुर्युयुधानेन विरथोऽसि विसर्जितः । यदृच्छया भीमसेनं विरथं कृतवानसि ।।"},
{"c": "7.123", "n": "11", "i": 38568, "v": "अधर्मस्त्वेष राधेय यत्त्वं भीममवोचथाः । युद्धधर्मं विजानन्वै युध्यन्तमपलायिनम् । पूरयन्तं यथाशक्ति शूरकर्माहवे तथा ।।"},
{"c": "7.123", "n": "12", "i": 38569, "v": "पश्यतां सर्वसैन्यानां केशवस्य ममैव च । विरथो भीमसेनेन कृतोऽसि बहुशो रणे । न च त्वां परुषं किंचिदुक्तवान्पण्डुनन्दनः ।।"},
{"c": "7.123", "n": "13", "i": 38570, "v": "यस्मात्तु बहु रूक्षं च श्रावितस्ते वृकोदरः । परोक्षं यच्च सौभद्रो युष्माभिर्निहतो मम ।।"},
{"c": "7.123", "n": "14", "i": 38571, "v": "तस्मादस्यावलेपस्य सद्यः फलमवाप्नुहि । त्वया तस्य धनुश्छिन्नमात्मनाशाय दुर्मते ।।"},
{"c": "7.123", "n": "15", "i": 38572, "v": "तस्माद्वध्योऽसि मे मूढ सभृत्यबलवाहनः । कुरु त्वं सर्वकृत्यानि महत्ते भयमागतम् ।।"},
{"c": "7.123", "n": "16", "i": 38573, "v": "हन्तास्मि वृषसेनं ते प्रेक्षमाणस्य संयुगे । ये चान्येऽप्युपयास्यन्ति बुद्धिमोहेन मां नृपाः । तांश्च सर्वान्हनिष्यामि सत्येनायुधमालभे ।।"},
{"c": "7.123", "n": "17", "i": 38574, "v": "त्वां च मूढाकृतप्रज्ञमतिमानिनमाहवे । दृष्ट्वा दुर्योधनो मन्दो भृशं तप्स्यति पातितम् ।।"},
{"c": "7.123", "n": "18", "i": 38575, "v": "अर्जुनेन प्रतिज्ञाते वधे कर्णसुतस्य तु । महान्सुतुमुलः शब्दो बभूव रथिनां तदा ।।"},
{"c": "7.123", "n": "19", "i": 38576, "v": "तस्मिन्नाकुलसंग्रामे वर्तमाने महाभये । मन्दरश्मिः सहस्रांशुरस्तं गिरिमुपागमत् ।।"},
{"c": "7.123", "n": "20", "i": 38577, "v": "ततो राजन्हृषीकेशः संग्रामशिरसि स्थितम् । तीर्णप्रतिज्ञं बीभत्सुं परिष्वज्येदमब्रवीत् ।।"},
{"c": "7.123", "n": "21", "i": 38578, "v": "दिष्ट्या संपादिता जिष्णो प्रतिज्ञा महती त्वया । दिष्ट्या च निहतः पापो वृद्धक्षत्रः सहात्मजः ।।"},
{"c": "7.123", "n": "22", "i": 38579, "v": "धार्तराष्ट्रबलं प्राप्य देवसेनापि भारत । सीदेत समरे जिष्णो नात्र कार्या विचारणा ।।"},
{"c": "7.123", "n": "23", "i": 38580, "v": "न तं पश्यामि लोकेषु चिन्तयन्पुरुषं क्वचित् । त्वदृते पुरुषव्याघ्र य एतद्योधयेद्बलम् ।।"},
{"c": "7.123", "n": "24", "i": 38581, "v": "महाप्रभावा बहवस्त्वया तुल्याधिकापि वा । समेताः पृथिवीपाला धार्तराष्ट्रस्य कारणात् । ते त्वां प्राप्य रणे क्रुद्धं नाभ्यवर्तन्त दंशिताः ।।"},
{"c": "7.123", "n": "25", "i": 38582, "v": "तव वीर्यं बलं चैव रुद्रशक्रान्तकोपमम् । नेदृशं शक्नुयात्कश्चिद्रणे कर्तुं पराक्रमम् । यादृशं कृतवानद्य त्वमेकः शत्रुतापनः ।।"},
{"c": "7.123", "n": "26", "i": 38583, "v": "एवमेव हते कर्णे सानुबन्धे दुरात्मनि । वर्धयिष्यामि भूयस्त्वां विजितारिं हतद्विषम् ।।"},
{"c": "7.123", "n": "27", "i": 38584, "v": "तमर्जुनः प्रत्युवाच प्रसादात्तव माधव । प्रतिज्ञेयं मयोत्तीर्णा विबुधैरपि दुस्तरा ।।"},
{"c": "7.123", "n": "28", "i": 38585, "v": "अनाश्चर्यो जयस्तेषां येषां नाथोऽसि माधव । त्वत्प्रसादान्महीं कृत्स्नां संप्राप्स्यति युधिष्ठिरः ।।"},
{"c": "7.123", "n": "29", "i": 38586, "v": "तवैव भारो वार्ष्णेय तवैव विजयः प्रभो । वर्धनीयास्तव वयं प्रेष्याश्च मधुसूदन ।।"},
{"c": "7.123", "n": "30", "i": 38587, "v": "एवमुक्तः स्मयन्कृष्णः शनकैर्वाहयन्हयान् । दर्शयामास पार्थाय क्रूरमायोधनं महत् ।।"},
{"c": "7.123", "t": "श्रीकृष्ण उवाच ।"},
{"c": "7.123", "n": "31", "i": 38588, "v": "प्रार्थयन्तो जयं युद्धे प्रथितं च महद्यशः । पृथिव्यां शेरते शूराः पार्थिवास्त्वच्छरैर्हताः ।।"},
{"c": "7.123", "n": "32", "i": 38589, "v": "विकीर्णशस्त्राभरणा विपन्नाश्वरथद्विपाः । संछिन्नभिन्नवर्माणो वैक्लव्यं परमं गताः ।।"},
{"c": "7.123", "n": "33", "i": 38590, "v": "ससत्त्वा गतसत्त्वाश्च प्रभया परया युताः । सजीवा इव लक्ष्यन्ते गतसत्त्वा नराधिपाः ।।"},
{"c": "7.123", "n": "34", "i": 38591, "v": "तेषां शरैः स्वर्णपुङ्खैः शस्त्रैश्च विविधैः शितैः । वाहनैरायुधैश्चैव संपूर्णां पश्य मेदिनीम् ।।"},
{"c": "7.123", "n": "35", "i": 38592, "v": "वर्मभिश्चर्मभिर्हारैः शिरोभिश्च सकुण्डलैः । उष्णीषैर्मुकुटैः स्रग्भिश्चूडामणिभिरम्बरैः ।।"},
{"c": "7.123", "n": "36", "i": 38593, "v": "कण्ठसूत्रैरङ्गदैश्च निष्कैरपि च सुप्रभैः । अन्यैश्चाभरणैश्चित्रैर्भाति भारत मेदिनी ।।"},
{"c": "7.123", "n": "37", "i": 38594, "v": "चामरैर्व्यजनैश्चित्रैर्ध्वजैश्चाश्वरथद्विपैः । विविधैश्च परिस्तोमैरश्वानां च प्रकीर्णकैः ।।"},
{"c": "7.123", "n": "38", "i": 38595, "v": "कुथाभिश्च विचित्राभिर्वरूथैश्च महाधनैः । संस्तीर्णां वसुधां पश्य चित्रपट्टैरिवावृताम् ।।"},
{"c": "7.123", "n": "39", "i": 38596, "v": "नागेभ्यः पतितानन्यान्कल्पितेभ्यो द्विपैः सह । सिंहान्वज्रप्रणुन्नेभ्यो गिर्यग्रेभ्य इव च्युतान् ।।"},
{"c": "7.123", "n": "40", "i": 38597, "v": "संस्यूतान्वाजिभिः सार्धं धरण्यां पश्य चापरान् । पदातिसादिसंघांश्च क्षतजौघपरिप्लुतान् ।।"},
{"c": "7.123", "t": "संजय उवाच ।"},
{"c": "7.123", "n": "41", "i": 38598, "v": "एवं संदर्शयन्कृष्णो रणभूमिं किरीटिनः । स्वैः समेतः स मुदितः पाञ्चजन्यं व्यनादयत् ।।"},
{"c": "7.124", "t": "संजय उवाच ।"},
{"c": "7.124", "n": "1", "i": 38599, "v": "ततो युधिष्ठिरो राजा रथादाप्लुत्य भारत । पर्यष्वजत्तदा कृष्णावानन्दाश्रुपरिप्लुतः ।।"},
{"c": "7.124", "n": "2", "i": 38600, "v": "प्रमृज्य वदनं शुभ्रं पुण्डरीकसमप्रभम् । अब्रवीद्वासुदेवं च पाण्डवं च धनंजयम् ।।"},
{"c": "7.124", "n": "3", "i": 38601, "v": "दिष्ट्या पश्यामि संग्रामे तीर्णभारौ महारथौ । दिष्ट्या च निहतः पापः सैन्धवः पुरुषाधमः ।।"},
{"c": "7.124", "n": "4", "i": 38602, "v": "कृष्ण दिष्ट्या मम प्रीतिर्महती प्रतिपादिता । दिष्ट्या शत्रुगणाश्चैव निमग्नाः शोकसागरे ।।"},
{"c": "7.124", "n": "5", "i": 38603, "v": "न तेषां दुष्करं किंचित्त्रिषु लोकेषु विद्यते । सर्वलोकगुरुर्येषां त्वं नाथो मधुसूदन ।।"},
{"c": "7.124", "n": "6", "i": 38604, "v": "तव प्रसादाद्गोविन्द वयं जेष्यामहे रिपून् । यथा पूर्वं प्रसादात्ते दानवान्पाकशासनः ।।"},
{"c": "7.124", "n": "7", "i": 38605, "v": "पृथिवीविजयो वापि त्रैलोक्यविजयोऽपि वा । ध्रुवो हि तेषां वार्ष्णेय येषां तुष्टोऽसि माधव ।।"},
{"c": "7.124", "n": "8", "i": 38606, "v": "न तेषां विद्यते पापं संग्रामे वा पराजयः । त्रिदशेश्वरनाथस्त्वं येषां तुष्टोऽसि माधव ।।"},
{"c": "7.124", "n": "9", "i": 38607, "v": "त्वत्प्रसादाद्धृषीकेश शक्रः सुरगणेश्वरः । त्रैलोक्यविजयं श्रीमान्प्राप्तवान्रणमूर्धनि ।।"},
{"c": "7.124", "n": "10", "i": 38608, "v": "तव चैव प्रसादेन त्रिदशास्त्रिदशेश्वर । अमरत्वं गताः कृष्ण लोकांश्चाश्नुवतेऽक्षयान् ।।"},
{"c": "7.124", "n": "11", "i": 38609, "v": "त्वत्प्रसादसमुत्थेन विक्रमेणारिसूदन । सुरेशत्वं गतः शक्रो हत्वा दैत्यान्सहस्रशः ।।"},
{"c": "7.124", "n": "12", "i": 38610, "v": "त्वत्प्रसादाद्धृषीकेश जगत्स्थावरजङ्गमम् । स्ववर्त्मनि स्थितं वीर जपहोमेषु वर्तते ।।"},
{"c": "7.124", "n": "13", "i": 38611, "v": "एकार्णवमिदं पूर्वं सर्वमासीत्तमोमयम् । त्वत्प्रसादात्प्रकाशत्वं जगत्प्राप्तं नरोत्तम ।।"},
{"c": "7.124", "n": "14", "i": 38612, "v": "स्रष्टारं सर्वलोकानां परमात्मानमच्युतम् । ये प्रपन्ना हृषीकेशं न ते मुह्यन्ति कर्हिचित् ।।"},
{"c": "7.124", "n": "15", "i": 38613, "v": "अनादिनिधनं देवं लोककर्तारमव्ययम् । त्वां भक्ता ये हृषीकेश दुर्गाण्यतितरन्ति ते ।।"},
{"c": "7.124", "n": "16", "i": 38614, "v": "परं पुराणं पुरुषं पुराणानां परं च यत् । प्रपद्यतस्तं परमं परा भूतिर्विधीयते ।।"},
{"c": "7.124", "n": "17", "i": 38615, "v": "योऽगात चतुरो वेदान्यश्च वेदेषु गीयते । तं प्रपद्य महात्मानं भूतिमाप्नोत्यनुत्तमाम् ।।"},
{"c": "7.124", "n": "18", "i": 38616, "v": "धनंजयसखा यश्च धनंजयहितश्च यः । तं धनंजयगोप्तारं प्रपद्य सुखमेधते ।।"},
{"c": "7.124", "n": "19", "i": 38617, "v": "इत्युक्तौ तौ महात्मानावुभौ केशवपाण्डवौ । तावब्रूतां तदा हृष्टौ राजानं पृथिवीपतिम् ।।"},
{"c": "7.124", "n": "20", "i": 38618, "v": "तव कोपाग्निना दग्धः पापो राजा जयद्रथः । उदीर्णं चापि सुमहद्धार्तराष्ट्रबलं रणे ।।"},
{"c": "7.124", "n": "21", "i": 38619, "v": "हन्यते निहतं चैव विनङ्क्ष्यति च भारत । तव क्रोधहता ह्येते कौरवाः शत्रुसूदन ।।"},
{"c": "7.124", "n": "22", "i": 38620, "v": "त्वां हि चक्षुर्हणं वीरं कोपयित्वा सुयोधनः । समित्रबन्धुः समरे प्राणांस्त्यक्ष्यति दुर्मतिः ।।"},
{"c": "7.124", "n": "23", "i": 38621, "v": "तव क्रोधहतः पूर्वं देवैरपि सुदुर्जयः । शरतल्पगतः शेते भीष्मः कुरुपितामहः ।।"},
{"c": "7.124", "n": "24", "i": 38622, "v": "दुर्लभो हि जयस्तेषां संग्रामे रिपुसूदन । याता मृत्युवशं ते वै येषां क्रुद्धोऽसि पाण्डव ।।"},
{"c": "7.124", "n": "25", "i": 38623, "v": "राज्यं प्राणाः प्रियाः पुत्राः सौख्यानि विविधानि च । अचिरात्तस्य नश्यन्ति येषां क्रुद्धोऽसि मानद ।।"},
{"c": "7.124", "n": "26", "i": 38624, "v": "विनष्टान्कौरवान्मन्ये सपुत्रपशुबान्धवान् । राजधर्मपरे नित्यं त्वयि क्रुद्धे युधिष्ठिर ।।"},
{"c": "7.124", "n": "27", "i": 38625, "v": "ततो भीमो महाबाहुः सात्यकिश्च महारथः । अभिवाद्य गुरुं ज्येष्ठं मार्गणैः क्षतविक्षतौ । स्थितावास्तां महेष्वासौ पाञ्चाल्यैः परिवारितौ ।।"},
{"c": "7.124", "n": "28", "i": 38626, "v": "तौ दृष्ट्व मुदितौ वीरौ प्राञ्जली चाग्रतः स्थितौ । अभ्यनन्दत कौन्तेयस्तावुभौ भीमसात्यकी ।।"},
{"c": "7.124", "n": "29", "i": 38627, "v": "दिष्ट्या पश्यामि वां वीरौ विमुक्तौ सैन्यसागरात् । द्रोणग्राहाद्दुराधर्षाद्धार्दिक्यमकरालयात् । दिष्ट्या च निर्जिताः संख्ये पृथिव्यां सर्वपार्थिवाः ।।"},
{"c": "7.124", "n": "30", "i": 38628, "v": "युवां विजयिनौ चापि दिष्ट्या पश्यामि संयुगे । दिष्ट्या द्रोणो जितः संख्ये हार्दिक्यश्च महाबलः ।।"},
{"c": "7.124", "n": "31", "i": 38629, "v": "सैन्यार्णवं समुत्तीर्णौ दिष्ट्या पश्यामि चानघौ । समरश्लाघिनौ वीरौ समरेष्वपलायिनौ । मम प्राणसमौ चैव दिष्ट्या पश्यामि वामहम् ।।"},
{"c": "7.124", "n": "32", "i": 38630, "v": "इत्युक्त्वा पाण्डवो राजा युयुधानवृकोदरौ । सस्वजे पुरुषव्याघ्रौ हर्षाद्बाष्पं मुमोच ह ।।"},
{"c": "7.124", "n": "33", "i": 38631, "v": "ततः प्रमुदितं सर्वं बलमासीद्विशां पते । पाण्डवानां जयं दृष्ट्वा युद्धाय च मनो दधे ।।"},
{"c": "7.125", "t": "संजय उवाच ।"},
{"c": "7.125", "n": "1", "i": 38632, "v": "सैन्धवे निहते राजन्पुत्रस्तव सुयोधनः । अश्रुक्लिन्नमुखो दीनो निरुत्साहो द्विषज्जये । अमन्यतार्जुनसमो योधो भुवि न विद्यते ।।"},
{"c": "7.125", "n": "2", "i": 38633, "v": "न द्रोणो न च राधेयो नाश्वत्थामा कृपो न च । क्रुद्धस्य प्रमुखे स्थातुं पर्याप्ता इति मारिष ।।"},
{"c": "7.125", "n": "3", "i": 38634, "v": "निर्जित्य हि रणे पार्थः सर्वान्मम महारथान् । अवधीत्सैन्धवं संख्ये नैनं कश्चिदवारयत् ।।"},
{"c": "7.125", "n": "4", "i": 38635, "v": "सर्वथा हतमेवैतत्कौरवाणां महद्बलम् । न ह्यस्य विद्यते त्राता साक्षादपि पुरंदरः ।।"},
{"c": "7.125", "n": "5", "i": 38636, "v": "यमुपाश्रित्य संग्रामे कृतः शस्त्रसमुद्यमः । स कर्णो निर्जितः संख्ये हतश्चैव जयद्रथः ।।"},
{"c": "7.125", "n": "6", "i": 38637, "v": "परुषाणि सभामध्ये प्रोक्तवान्यः स्म पाण्डवान् । स कर्णो निर्जितः संख्ये सैन्धवश्च निपातितः ।।"},
{"c": "7.125", "n": "7", "i": 38638, "v": "यस्य वीर्यं समाश्रित्य शमं याचन्तमच्युतम् । तृणवत्तमहं मन्ये स कर्णो निर्जितो युधि ।।"},
{"c": "7.125", "n": "8", "i": 38639, "v": "एवं क्लान्तमना राजन्नुपायाद्द्रोणमीक्षितुम् । आगस्कृत्सर्वलोकस्य पुत्रस्ते भरतर्षभ ।।"},
{"c": "7.125", "n": "9", "i": 38640, "v": "ततस्तत्सर्वमाचख्यौ कुरूणां वैशसं महत् । परान्विजयतश्चापि धार्तराष्ट्रान्निमज्जतः ।।"},
{"c": "7.125", "t": "दुर्योधन उवाच ।"},
{"c": "7.125", "n": "10", "i": 38641, "v": "पश्य मूर्धावसिक्तानामाचार्य कदनं कृतम् । कृत्वा प्रमुखतः शूरं भीष्मं मम पितामहम् ।।"},
{"c": "7.125", "n": "11", "i": 38642, "v": "तं निहत्य प्रलुब्धोऽयं शिखण्डी पूर्णमानसः । पाञ्चालैः सहितः सर्वैः सेनाग्रमभिकर्षति ।।"},
{"c": "7.125", "n": "12", "i": 38643, "v": "अपरश्चापि दुर्धर्षः शिष्यस्ते सव्यसाचिना । अक्षौहिणीः सप्त हत्वा हतो राजा जयद्रथः ।।"},
{"c": "7.125", "n": "13", "i": 38644, "v": "अस्मद्विजयकामानां सुहृदामुपकारिणाम् । गन्तास्मि कथमानृण्यं गतानां यमसादनम् ।।"},
{"c": "7.125", "n": "14", "i": 38645, "v": "ये मदर्थं परीप्सन्ति वसुधां वसुधाधिपाः । ते हित्वा वसुधैश्वर्यं वसुधामधिशेरते ।।"},
{"c": "7.125", "n": "15", "i": 38646, "v": "सोऽहं कापुरुषः कृत्वा मित्राणां क्षयमीदृशम् । नाश्वमेधसहस्रेण पातुमात्मानमुत्सहे ।।"},
{"c": "7.125", "n": "16", "i": 38647, "v": "मम लुब्धस्य पापस्य तथा धर्मापचायिनः । व्यायच्छन्तो जिगीषन्तः प्राप्ता वैवस्वतक्षयम् ।।"},
{"c": "7.125", "n": "17", "i": 38648, "v": "कथं पतितवृत्तस्य पृथिवी सुहृदां द्रुहः । विवरं नाशकद्दातुं मम पार्थिवसंसदि ।।"},
{"c": "7.125", "n": "18", "i": 38649, "v": "सोऽहं रुधिरसिक्ताङ्गं राज्ञां मध्ये पितामहम् । शयानं नाशकं त्रातुं भीष्ममायोधने हतम् ।।"},
{"c": "7.125", "n": "19", "i": 38650, "v": "तं मामनार्यपुरुषं मित्रद्रुहमधार्मिकम् । किं स वक्ष्यति दुर्धर्षः समेत्य परलोकजित् ।।"},
{"c": "7.125", "n": "20", "i": 38651, "v": "जलसंधं महेष्वासं पश्य सात्यकिना हतम् । मदर्थमुद्यतं शूरं प्राणांस्त्यक्त्वा महारथम् ।।"},
{"c": "7.125", "n": "21", "i": 38652, "v": "काम्बोजं निहतं दृष्ट्वा तथालम्बुसमेव च । अन्यान्बहूंश्च सुहृदो जीवितार्थोऽद्य को मम ।।"},
{"c": "7.125", "n": "22", "i": 38653, "v": "व्यायच्छन्तो हताः शूरा मदर्थे येऽपराङ्मुखाः । यतमानाः परं शक्त्या विजेतुमहितान्मम ।।"},
{"c": "7.125", "n": "23", "i": 38654, "v": "तेषां गत्वाहमानृण्यमद्य शक्त्या परंतप । तर्पयिष्यामि तानेव जलेन यमुनामनु ।।"},
{"c": "7.125", "n": "24", "i": 38655, "v": "सत्यं ते प्रतिजानामि सर्वशस्त्रभृतां वर । इष्टापूर्तेन च शपे वीर्येण च सुतैरपि ।।"},
{"c": "7.125", "n": "25", "i": 38656, "v": "निहत्य तान्रणे सर्वान्पाञ्चालान्पाण्डवैः सह । शान्तिं लब्धास्मि तेषां वा रणे गन्ता सलोकताम् ।।"},
{"c": "7.125", "n": "26", "i": 38657, "v": "न हीदानीं सहाया मे परीप्सन्त्यनुपस्कृताः । श्रेयो हि पाण्डून्मन्यन्ते न तथास्मान्महाभुज ।।"},
{"c": "7.125", "n": "27", "i": 38658, "v": "स्वयं हि मृत्युर्विहितः सत्यसंधेन संयुगे । भवानुपेक्षां कुरुते सुशिष्यत्वाद्धनंजये ।।"},
{"c": "7.125", "n": "28", "i": 38659, "v": "अतो विनिहताः सर्वे येऽस्मज्जयचिकीर्षवः । कर्णमेव तु पश्यामि संप्रत्यस्मज्जयैषिणम् ।।"},
{"c": "7.125", "n": "29", "i": 38660, "v": "यो हि मित्रमविज्ञाय याथातथ्येन मन्दधीः । मित्रार्थे योजयत्येनं तस्य सोऽर्थोऽवसीदति ।।"},
{"c": "7.125", "n": "30", "i": 38661, "v": "तादृग्रूपमिदं कार्यं कृतं मम सुहृद्ब्रुवैः । मोहाल्लुब्धस्य पापस्य जिह्माचारैस्ततस्ततः ।।"},
{"c": "7.125", "n": "31", "i": 38662, "v": "हतो जयद्रथश्चैव सौमदत्तिश्च वीर्यवान् । अभीषाहाः शूरसेनाः शिबयोऽथ वसातयः ।।"},
{"c": "7.125", "n": "32", "i": 38663, "v": "सोऽहमद्य गमिष्यामि यत्र ते पुरुषर्षभाः । हता मदर्थं संग्रामे युध्यमानाः किरीटिना ।।"},
{"c": "7.125", "n": "33", "i": 38664, "v": "न हि मे जीवितेनार्थस्तानृते पुरुषर्षभान् । आचार्यः पाण्डुपुत्राणामनुजानातु नो भवान् ।।"},
{"c": "7.126", "t": "धृतराष्ट्र उवाच ।"},
{"c": "7.126", "n": "1", "i": 38665, "v": "सिन्धुराजे हते तात समरे सव्यसाचिना । तथैव भूरिश्रवसि किमासीद्वो मनस्तदा ।।"},
{"c": "7.126", "n": "2", "i": 38666, "v": "दुर्योधनेन च द्रोणस्तथोक्तः कुरुसंसदि । किमुक्तवान्परं तस्मात्तन्ममाचक्ष्व संजय ।।"},
{"c": "7.126", "t": "संजय उवाच ।"},
{"c": "7.126", "n": "3", "i": 38667, "v": "निष्टानको महानासीत्सैन्यानां तव भारत । सैन्धवं निहतं दृष्ट्वा भूरिश्रवसमेव च ।।"},
{"c": "7.126", "n": "4", "i": 38668, "v": "मन्त्रितं तव पुत्रस्य ते सर्वमवमेनिरे । येन मन्त्रेण निहताः शतशः क्षत्रियर्षभाः ।।"},
{"c": "7.126", "n": "5", "i": 38669, "v": "द्रोणस्तु तद्वचः श्रुत्वा पुत्रस्य तव दुर्मनाः । मुहूर्तमिव तु ध्यात्वा भृशमार्तोऽभ्यभाषत ।।"},
{"c": "7.126", "n": "6", "i": 38670, "v": "दुर्योधन किमेवं मां वाक्शरैरभिकृन्तसि । अजय्यं समरे नित्यं ब्रुवाणं सव्यसाचिनम् ।।"},
{"c": "7.126", "n": "7", "i": 38671, "v": "एतेनैवार्जुनं ज्ञातुमलं कौरव संयुगे । यच्छिखण्ड्यवधीद्भीष्मं पाल्यमानः किरीटिना ।।"},
{"c": "7.126", "n": "8", "i": 38672, "v": "अवध्यं निहतं दृष्ट्वा संयुगे देवमानुषैः । तदैवाज्ञासिषमहं नेयमस्तीति भारती ।।"},
{"c": "7.126", "n": "9", "i": 38673, "v": "यं पुंसां त्रिषु लोकेषु सर्वशूरममंस्महि । तस्मिन्विनिहते शूरे किं शेषं पर्युपास्महे ।।"},
{"c": "7.126", "n": "10", "i": 38674, "v": "यान्स्म तान्ग्लहते तातः शकुनिः कुरुसंसदि । अक्षान्न तेऽक्षा निशिता बाणास्ते शत्रुतापनाः ।।"},
{"c": "7.126", "n": "11", "i": 38675, "v": "त एते घ्नन्ति नस्तात विशिखा जयचोदिताः । यांस्तदा ख्याप्यमानांस्त्वं विदुरेण न बुध्यसे ।।"},
{"c": "7.126", "n": "12", "i": 38676, "v": "तास्ता विलपतश्चापि विदुरस्य महात्मनः । धीरस्य वाचो नाश्रौषीः क्षेमाय वदतः शिवाः ।।"},
{"c": "7.126", "n": "13", "i": 38677, "v": "तदिदं वर्तते घोरमागतं वैशसं महत् । तस्यावमानाद्वाक्यस्य दुर्योधन कृते तव ।।"},
{"c": "7.126", "n": "14", "i": 38678, "v": "यच्च नः प्रेक्षमाणानां कृष्णामानाययः सभाम् । अनर्हतीं कुले जातां सर्वधर्मानुचारिणीम् ।।"},
{"c": "7.126", "n": "15", "i": 38679, "v": "तस्याधर्मस्य गान्धारे फलं प्राप्तमिदं त्वया । नो चेत्पापं परे लोके त्वमर्च्छेथास्ततोऽधिकम् ।।"},
{"c": "7.126", "n": "16", "i": 38680, "v": "यच्च तान्पाण्डवान्द्यूते विषमेण विजित्य ह । प्राव्राजयस्तदारण्ये रौरवाजिनवाससः ।।"},
{"c": "7.126", "n": "17", "i": 38681, "v": "पुत्राणामिव चैतेषां धर्ममाचरतां सदा । द्रुह्येत्को नु नरो लोके मदन्यो ब्राह्मणब्रुवः ।।"},
{"c": "7.126", "n": "18", "i": 38682, "v": "पाण्डवानामयं कोपस्त्वया शकुनिना सह । आहृतो धृतराष्ट्रस्य संमते कुरुसंसदि ।।"},
{"c": "7.126", "n": "19", "i": 38683, "v": "दुःशासनेन संयुक्तः कर्णेन परिवर्धितः । क्षत्तुर्वाक्यमनादृत्य त्वयाभ्यस्तः पुनः पुनः ।।"},
{"c": "7.126", "n": "20", "i": 38684, "v": "यत्तत्सर्वे पराभूय पर्यवारयतार्जुनिम् । सिन्धुराजानमाश्रित्य स वो मध्ये कथं हतः ।।"},
{"c": "7.126", "n": "21", "i": 38685, "v": "कथं त्वयि च कर्णे च कृपे शल्ये च जीवति । अश्वत्थाम्नि च कौरव्य निधनं सैन्धवोऽगमत् ।।"},
{"c": "7.126", "n": "22", "i": 38686, "v": "यद्वस्तत्सर्वराजानस्तेजस्तिग्ममुपासते । सिन्धुराजं परित्रातुं स वो मध्ये कथं हतः ।।"},
{"c": "7.126", "n": "23", "i": 38687, "v": "मय्येव हि विशेषेण तथा दुर्योधन त्वयि । आशंसत परित्राणमर्जुनात्स महीपतिः ।।"},
{"c": "7.126", "n": "24", "i": 38688, "v": "ततस्तस्मिन्परित्राणमलब्धवति फल्गुनात् । न किंचिदनुपश्यामि जीवितत्राणमात्मनः ।।"},
{"c": "7.126", "n": "25", "i": 38689, "v": "मज्जन्तमिव चात्मानं धृष्टद्युम्नस्य किल्बिषे । पश्याम्यहत्वा पाञ्चालान्सह तेन शिखण्डिना ।।"},
{"c": "7.126", "n": "26", "i": 38690, "v": "तन्मा किमभितप्यन्तं वाक्शरैरभिकृन्तसि । अशक्तः सिन्धुराजस्य भूत्वा त्राणाय भारत ।।"},
{"c": "7.126", "n": "27", "i": 38691, "v": "सौवर्णं सत्यसंधस्य ध्वजमक्लिष्टकर्मणः । अपश्यन्युधि भीष्मस्य कथमाशंससे जयम् ।।"},
{"c": "7.126", "n": "28", "i": 38692, "v": "मध्ये महारथानां च यत्राहन्यत सैन्धवः । हतो भूरिश्रवाश्चैव किं शेषं तत्र मन्यसे ।।"},
{"c": "7.126", "n": "29", "i": 38693, "v": "कृप एव च दुर्धर्षो यदि जीवति पार्थिव । यो नागात्सिन्धुराजस्य वर्त्म तं पूजयाम्यहम् ।।"},
{"c": "7.126", "n": "30", "i": 38694, "v": "यच्चापश्यं हतं भीष्मं पश्यतस्तेऽनुजस्य वै । दुःशासनस्य कौरव्य कुर्वाणं कर्म दुष्करम् । अवध्यकल्पं संग्रामे देवैरपि सवासवैः ।।"},
{"c": "7.126", "n": "31", "i": 38695, "v": "न ते वसुंधरास्तीति तदहं चिन्तये नृप । इमानि पाण्डवानां च सृञ्जयानां च भारत । अनीकान्याद्रवन्ते मां सहितान्यद्य मारिष ।।"},
{"c": "7.126", "n": "32", "i": 38696, "v": "नाहत्वा सर्वपाञ्चालान्कवचस्य विमोक्षणम् । कर्तास्मि समरे कर्म धार्तराष्ट्र हितं तव ।।"},
{"c": "7.126", "n": "33", "i": 38697, "v": "राजन्ब्रूयाः सुतं मे त्वमश्वत्थामानमाहवे । न सोमकाः प्रमोक्तव्या जीवितं परिरक्षता ।।"},
{"c": "7.126", "n": "34", "i": 38698, "v": "यच्च पित्रानुशिष्टोऽसि तद्वचः परिपालय । आनृशंस्ये दमे सत्ये आर्जवे च स्थिरो भव ।।"},
{"c": "7.126", "n": "35", "i": 38699, "v": "धर्मार्थकामकुशलो धर्मार्थावप्यपीडयन् । धर्मप्रधानः कार्याणि कुर्याश्चेति पुनः पुनः ।।"},
{"c": "7.126", "n": "36", "i": 38700, "v": "चक्षुर्मनोभ्यां संतोष्या विप्राः सेव्याश्च शक्तितः । न चैषां विप्रियं कार्यं ते हि वह्निशिखोपमाः ।।"},
{"c": "7.126", "n": "37", "i": 38701, "v": "एष त्वहमनीकानि प्रविशाम्यरिसूदन । रणाय महते राजंस्त्वया वाक्शल्यपीडितः ।।"},
{"c": "7.126", "n": "38", "i": 38702, "v": "त्वं च दुर्योधन बलं यदि शक्नोषि धारय । रात्रावपि हि योत्स्यन्ते संरब्धाः कुरुसृञ्जयाः ।।"},
{"c": "7.126", "n": "39", "i": 38703, "v": "एवमुक्त्वा ततः प्रायाद्द्रोणः पाण्डवसृञ्जयान् । मुष्णन्क्षत्रियतेजांसि नक्षत्राणामिवांशुमान् ।।"},
{"c": "7.127", "t": "संजय उवाच ।"},
{"c": "7.127", "n": "1", "i": 38704, "v": "ततो दुर्योधनो राजा द्रोणेनैवं प्रचोदितः । अमर्षवशमापन्नो युद्धायैव मनो दधे ।।"},
{"c": "7.127", "n": "2", "i": 38705, "v": "अब्रवीच्च तदा कर्णं पुत्रो दुर्योधनस्तव । पश्य कृष्णसहायेन पाण्डवेन किरीटिना । आचार्यविहितं व्यूहं भिन्नं देवैः सुदुर्भिदम् ।।"},
{"c": "7.127", "n": "3", "i": 38706, "v": "तव व्यायच्छमानस्य द्रोणस्य च महात्मनः । मिषतां योधमुख्यानां सैन्धवो विनिपातितः ।।"},
{"c": "7.127", "n": "4", "i": 38707, "v": "पश्य राधेय राजानः पृथिव्यां प्रवरा युधि । पार्थेनैकेन निहताः सिंहेनेवेतरा मृगाः ।।"},
{"c": "7.127", "n": "5", "i": 38708, "v": "मम व्यायच्छमानस्य समरे शत्रुसूदन । अल्पावशेषं सैन्यं मे कृतं शक्रात्मजेन ह ।।"},
{"c": "7.127", "n": "6", "i": 38709, "v": "कथं ह्यनिच्छमानस्य द्रोणस्य युधि फल्गुनः । भिन्द्यात्सुदुर्भिदं व्यूहं यतमानोऽपि संयुगे ।।"},
{"c": "7.127", "n": "7", "i": 38710, "v": "प्रियो हि फल्गुनो नित्यमाचार्यस्य महात्मनः । ततोऽस्य दत्तवान्द्वारं नयुद्धेनारिमर्दन ।।"},
{"c": "7.127", "n": "8", "i": 38711, "v": "अभयं सैन्धवस्याजौ दत्त्वा द्रोणः परंतपः । प्रादात्किरीटिने द्वारं पश्य निर्गुणतां मम ।।"},
{"c": "7.127", "n": "9", "i": 38712, "v": "यद्यदास्यमनुज्ञां वै पूर्वमेव गृहान्प्रति । सिन्धुराजस्य समरे नाभविष्यज्जनक्षयः ।।"},
{"c": "7.127", "n": "10", "i": 38713, "v": "जयद्रथो जीवितार्थी गच्छमानो गृहान्प्रति । मयानार्येण संरुद्धो द्रोणात्प्राप्याभयं रणे ।।"},
{"c": "7.127", "n": "11", "i": 38714, "v": "अद्य मे भ्रातरः क्षीणाश्चित्रसेनादयो युधि । भीमसेनं समासाद्य पश्यतां नो दुरात्मनाम् ।।"},
{"c": "7.127", "t": "कर्ण उवाच ।"},
{"c": "7.127", "n": "12", "i": 38715, "v": "आचार्यं मा विगर्हस्व शक्त्या युध्यत्यसौ द्विजः । अजय्यान्पाण्डवान्मन्ये द्रोणेनास्त्रविदा मृधे ।।"},
{"c": "7.127", "n": "13", "i": 38716, "v": "तथा ह्येनमतिक्रम्य प्रविष्टः श्वेतवाहनः । दैवदृष्टोऽन्यथाभावो न मन्ये विद्यते क्वचित् ।।"},
{"c": "7.127", "n": "14", "i": 38717, "v": "ततो नो युध्यमानानां परं शक्त्या सुयोधन । सैन्धवो निहतो राजन्दैवमत्र परं स्मृतम् ।।"},
{"c": "7.127", "n": "15", "i": 38718, "v": "परं यत्नं कुर्वतां च त्वया सार्धं रणाजिरे । हत्वास्माकं पौरुषं हि दैवं पश्चात्करोति नः । सततं चेष्टमानानां निकृत्या विक्रमेण च ।।"},
{"c": "7.127", "n": "16", "i": 38719, "v": "दैवोपसृष्टः पुरुषो यत्कर्म कुरुते क्वचित् । कृतं कृतं स्म तत्तस्य दैवेन विनिहन्यते ।।"},
{"c": "7.127", "n": "17", "i": 38720, "v": "यत्कर्तव्यं मनुष्येण व्यवसायवता सता । तत्कार्यमविशङ्केन सिद्धिर्दैवे प्रतिष्ठिता ।।"},
{"c": "7.127", "n": "18", "i": 38721, "v": "निकृत्या निकृताः पार्था विषयोगैश्च भारत । दग्धा जतुगृहे चापि द्यूतेन च पराजिताः ।।"},
{"c": "7.127", "n": "19", "i": 38722, "v": "राजनीतिं व्यपाश्रित्य प्रहिताश्चैव काननम् । यत्नेन च कृतं यत्ते दैवेन विनिपातितम् ।।"},
{"c": "7.127", "n": "20", "i": 38723, "v": "युध्यस्व यत्नमास्थाय मृत्युं कृत्वा निवर्तनम् । यततस्तव तेषां च दैवं मार्गेण यास्यति ।।"},
{"c": "7.127", "n": "21", "i": 38724, "v": "न तेषां मतिपूर्वं हि सुकृतं दृश्यते क्वचित् । दुष्कृतं तव वा वीर बुद्ध्या हीनं कुरूद्वह ।।"},
{"c": "7.127", "n": "22", "i": 38725, "v": "दैवं प्रमाणं सर्वस्य सुकृतस्येतरस्य वा । अनन्यकर्म दैवं हि जागर्ति स्वपतामपि ।।"},
{"c": "7.127", "n": "23", "i": 38726, "v": "बहूनि तव सैन्यानि योधाश्च बहवस्तथा । न तथा पाण्डुपुत्राणामेवं युद्धमवर्तत ।।"},
{"c": "7.127", "n": "24", "i": 38727, "v": "तैरल्पैर्बहवो यूयं क्षयं नीताः प्रहारिणः । शङ्के दैवस्य तत्कर्म पौरुषं येन नाशितम् ।।"},
{"c": "7.127", "t": "संजय उवाच ।"},
{"c": "7.127", "n": "25", "i": 38728, "v": "एवं संभाषमाणानां बहु तत्तज्जनाधिप । पाण्डवानामनीकानि समदृश्यन्त संयुगे ।।"},
{"c": "7.127", "n": "26", "i": 38729, "v": "ततः प्रववृते युद्धं व्यतिषक्तरथद्विपम् । तावकानां परैः सार्धं राजन्दुर्मन्त्रिते तव ।।"},
{"c": "7.128", "t": "संजय उवाच ।"},
{"c": "7.128", "n": "1", "i": 38730, "v": "तदुदीर्णगजाश्वौघं बलं तव जनाधिप । पाण्डुसेनामभिद्रुत्य योधयामास सर्वतः ।।"},
{"c": "7.128", "n": "2", "i": 38731, "v": "पाञ्चालाः कुरवश्चैव योधयन्तः परस्परम् । यमराष्ट्राय महते परलोकाय दीक्षिताः ।।"},
{"c": "7.128", "n": "3", "i": 38732, "v": "शूराः शूरैः समागम्य शरतोमरशक्तिभिः । विव्यधुः समरे तूर्णं निन्युश्चैव यमक्षयम् ।।"},
{"c": "7.128", "n": "4", "i": 38733, "v": "रथिनां रथिभिः सार्धं रुधिरस्रावि दारुणम् । प्रावर्तत महद्युद्धं निघ्नतामितरेतरम् ।।"},
{"c": "7.128", "n": "5", "i": 38734, "v": "वारणाश्च महाराज समासाद्य परस्परम् । विषाणैर्दारयामासुः संक्रुद्धाश्च मदोत्कटाः ।।"},
{"c": "7.128", "n": "6", "i": 38735, "v": "हयारोहान्हयारोहाः प्रासशक्तिपरश्वधैः । बिभिदुस्तुमुले युद्धे प्रार्थयन्तो महद्यशः ।।"},
{"c": "7.128", "n": "7", "i": 38736, "v": "पत्तयश्च महाबाहो शतशः शस्त्रपाणयः । अन्योन्यमार्दयन्राजन्नित्ययत्ताः पराक्रमे ।।"},
{"c": "7.128", "n": "8", "i": 38737, "v": "गोत्राणां नामधेयानां कुलानां चैव मारिष । श्रवणाद्धि विजानीमः पाञ्चालान्कुरुभिः सह ।।"},
{"c": "7.128", "n": "9", "i": 38738, "v": "अन्योन्यं समरे योधाः शरशक्तिपरश्वधैः । प्रेषयन्परलोकाय विचरन्तो ह्यभीतवत् ।।"},
{"c": "7.128", "n": "10", "i": 38739, "v": "शरैर्दश दिशो राजंस्तेषां मुक्तैः सहस्रशः । न भ्राजन्त यथापूर्वं भास्करेऽस्तं गतेऽपि च ।।"},
{"c": "7.128", "n": "11", "i": 38740, "v": "तथा प्रयुध्यमानेषु पाण्डवेयेषु निर्भयः । दुर्योधनो महाराज व्यवगाहत तद्बलम् ।।"},
{"c": "7.128", "n": "12", "i": 38741, "v": "सैन्धवस्य वधेनैव भृशं दुःखसमन्वितः । मर्तव्यमिति संचिन्त्य प्राविशत्तु द्विषद्बलम् ।।"},
{"c": "7.128", "n": "13", "i": 38742, "v": "नादयन्रथघोषेण कम्पयन्निव मेदिनीम् । अभ्यवर्तत पुत्रस्ते पाण्डवानामनीकिनीम् ।।"},
{"c": "7.128", "n": "14", "i": 38743, "v": "स संनिपातस्तुमुलस्तस्य तेषां च भारत । अभवत्सर्वसैन्यानामभावकरणो महान् ।।"},
{"c": "7.128", "n": "15", "i": 38744, "v": "मध्यंदिनगतं सूर्यं प्रतपन्तं गभस्तिभिः । तथा तव सुतं मध्ये प्रतपन्तं शरोर्मिभिः ।।"},
{"c": "7.128", "n": "16", "i": 38745, "v": "न शेकुर्भारतं युद्धे पाण्डवाः समवेक्षितुम् । पलायने कृतोत्साहा निरुत्साहा द्विषज्जये ।।"},
{"c": "7.128", "n": "17", "i": 38746, "v": "पर्यधावन्त पाञ्चाला वध्यमाना महात्मना । रुक्मपुङ्खैः प्रसन्नाग्रैस्तव पुत्रेण धन्विना । अर्द्यमानाः शरैस्तूर्णं न्यपतन्पाण्डुसैनिकाः ।।"},
{"c": "7.128", "n": "18", "i": 38747, "v": "न तादृशं रणे कर्म कृतवन्तस्तु तावकाः । यादृशं कृतवान्राजा पुत्रस्तव विशां पते ।।"},
{"c": "7.128", "n": "19", "i": 38748, "v": "पुत्रेण तव सा सेना पाण्डवी मथिता रणे । नलिनी द्विरदेनेव समन्तात्फुल्लपङ्कजा ।।"},
{"c": "7.128", "n": "20", "i": 38749, "v": "क्षीणतोयानिलार्काभ्यां हतत्विडिव पद्मिनी । बभूव पाण्डवी सेना तव पुत्रस्य तेजसा ।।"},
{"c": "7.128", "n": "21", "i": 38750, "v": "पाण्डुसेनां हतां दृष्ट्वा तव पुत्रेण भारत । भीमसेनपुरोगास्तु पाञ्चालाः समुपाद्रवन् ।।"},
{"c": "7.128", "n": "22", "i": 38751, "v": "स भीमसेनं दशभिर्माद्रीपुत्रौ त्रिभिस्त्रिभिः । विराटद्रुपदौ षड्भिः शतेन च शिखण्डिनम् ।।"},
{"c": "7.128", "n": "23", "i": 38752, "v": "धृष्टद्युम्नं च सप्तत्या धर्मपुत्रं च सप्तभिः । केकयांश्चैव चेदींश्च बहुभिर्निशितैः शरैः ।।"},
{"c": "7.128", "n": "24", "i": 38753, "v": "सात्वतं पञ्चभिर्विद्ध्वा द्रौपदेयांस्त्रिभिस्त्रिभिः । घटोत्कचं च समरे विद्ध्वा सिंह इवानदत् ।।"},
{"c": "7.128", "n": "25", "i": 38754, "v": "शतशश्चापरान्योधान्सद्विपाश्वरथान्रणे । शरैरवचकर्तोग्रैः क्रुद्धोऽन्तक इव प्रजाः ।।"},
{"c": "7.128", "n": "26", "i": 38755, "v": "तस्य तान्निघ्नतः शत्रून्रुक्मपृष्ठं महद्धनुः । भल्लाभ्यां पाण्डवो ज्येष्ठस्त्रिधा चिच्छेद मारिष ।।"},
{"c": "7.128", "n": "27", "i": 38756, "v": "विव्याध चैनं दशभिः सम्यगस्तैः शितैः शरैः । मर्माणि भित्त्वा ते सर्वे संभग्नाः क्षितिमाविशन् ।।"},
{"c": "7.128", "n": "28", "i": 38757, "v": "ततः प्रमुदिता योधाः परिवव्रुर्युधिष्ठिरम् । वृत्रहत्यै यथा देवाः परिवव्रुः पुरंदरम् ।।"},
{"c": "7.128", "n": "29", "i": 38758, "v": "ततो युधिष्ठिरो राजा तव पुत्रस्य मारिष । शरं परमदुर्वारं प्रेषयामास संयुगे । स तेन भृशसंविद्धो निषसाद रथोत्तमे ।।"},
{"c": "7.128", "n": "30", "i": 38759, "v": "ततः पाञ्चालसैन्यानां भृशमासीद्रवो महान् । हतो राजेति राजेन्द्र मुदितानां समन्ततः ।।"},
{"c": "7.128", "n": "31", "i": 38760, "v": "बाणशब्दरवश्चोग्रः शुश्रुवे तत्र मारिष । अथ द्रोणो द्रुतं तत्र प्रत्यदृश्यत संयुगे ।।"},
{"c": "7.128", "n": "32", "i": 38761, "v": "हृष्टो दुर्योधनश्चापि दृढमादाय कार्मुकम् । तिष्ठ तिष्ठेति राजानं ब्रुवन्पाण्डवमभ्ययात् ।।"},
{"c": "7.128", "n": "33", "i": 38762, "v": "प्रत्युद्ययुस्तं त्वरिताः पाञ्चाला राजगृद्धिनः । तान्द्रोणः प्रतिजग्राह परीप्सन्कुरुसत्तमम् । चण्डवातोद्धतान्मेघान्निघ्नन्रश्मिमुचो यथा ।।"},
{"c": "7.128", "n": "34", "i": 38763, "v": "ततो राजन्महानासीत्संग्रामो भूरिवर्धनः । तावकानां परेषां च समेतानां युयुत्सया ।।"},
{"c": "7.129", "t": "धृतराष्ट्र उवाच ।"},
{"c": "7.129", "n": "1", "i": 38764, "v": "यत्तदा प्राविशत्पाण्डूनाचार्यः कुपितो वशी । उक्त्वा दुर्योधनं सम्यङ्मम शास्त्रातिगं सुतम् ।।"},
{"c": "7.129", "n": "2", "i": 38765, "v": "प्रविश्य विचरन्तं च रणे शूरमवस्थितम् । कथं द्रोणं महेष्वासं पाण्डवाः पर्यवारयन् ।।"},
{"c": "7.129", "n": "3", "i": 38766, "v": "केऽरक्षन्दक्षिणं चक्रमाचार्यस्य महात्मनः । के चोत्तरमरक्षन्त निघ्नतः शात्रवान्रणे ।।"},
{"c": "7.129", "n": "4", "i": 38767, "v": "नृत्यन्स रथमार्गेषु सर्वशस्त्रभृतां वरः । धूमकेतुरिव क्रुद्धः कथं मृत्युमुपेयिवान् ।।"},
{"c": "7.129", "t": "संजय उवाच ।"},
{"c": "7.129", "n": "5", "i": 38768, "v": "सायाह्ने सैन्धवं हत्वा राज्ञा पार्थः समेत्य च । सात्यकिश्च महेष्वासो द्रोणमेवाभ्यधावताम् ।।"},
{"c": "7.129", "n": "6", "i": 38769, "v": "तथा युधिष्ठिरस्तूर्णं भीमसेनश्च पाण्डवः । पृथक्चमूभ्यां संसक्तौ द्रोणमेवाभ्यधावताम् ।।"},
{"c": "7.129", "n": "7", "i": 38770, "v": "तथैव नकुलो धीमान्सहदेवश्च दुर्जयः । धृष्टद्युम्नः शतानीको विराटश्च सकेकयः । मत्स्याः शाल्वेयसेनाश्च द्रोणमेव ययुर्युधि ।।"},
{"c": "7.129", "n": "8", "i": 38771, "v": "द्रुपदश्च तथा राजा पाञ्चालैरभिरक्षितः । धृष्टद्युम्नपिता राजन्द्रोणमेवाभ्यवर्तत ।।"},
{"c": "7.129", "n": "9", "i": 38772, "v": "द्रौपदेया महेष्वासा राक्षसश्च घटोत्कचः । ससेनास्तेऽभ्यवर्तन्त द्रोणमेव महाद्युतिम् ।।"},
{"c": "7.129", "n": "10", "i": 38773, "v": "प्रभद्रकाश्च पाञ्चालाः षट्सहस्राः प्रहारिणः । द्रोणमेवाभ्यवर्तन्त पुरस्कृत्य शिखण्डिनम् ।।"},
{"c": "7.129", "n": "11", "i": 38774, "v": "तथेतरे नरव्याघ्राः पाण्डवानां महारथाः । सहिताः संन्यवर्तन्त द्रोणमेव द्विजर्षभम् ।।"},
{"c": "7.129", "n": "12", "i": 38775, "v": "तेषु शूरेषु युद्धाय गतेषु भरतर्षभ । बभूव रजनी घोरा भीरूणां भयवर्धिनी ।।"},
{"c": "7.129", "n": "13", "i": 38776, "v": "योधानामशिवा रौद्रा राजन्नन्तकगामिनी । कुञ्जराश्वमनुष्याणां प्राणान्तकरणी तदा ।।"},
{"c": "7.129", "n": "14", "i": 38777, "v": "तस्यां रजन्यां घोरायां नदन्त्यः सर्वतः शिवाः । न्यवेदयन्भयं घोरं सज्वालकवलैर्मुखैः ।।"},
{"c": "7.129", "n": "15", "i": 38778, "v": "उलूकाश्चाप्यदृश्यन्त शंसन्तो विपुलं भयम् । विशेषतः कौरवाणां ध्वजिन्यामतिदारुणम् ।।"},
{"c": "7.129", "n": "16", "i": 38779, "v": "ततः सैन्येषु राजेन्द्र शब्दः समभवन्महान् । भेरीशब्देन महता मृदङ्गानां स्वनेन च ।।"},
{"c": "7.129", "n": "17", "i": 38780, "v": "गजानां गर्जितैश्चापि तुरङ्गाणां च हेषितैः । खुरशब्दनिपातैश्च तुमुलः सर्वतोऽभवत् ।।"},
{"c": "7.129", "n": "18", "i": 38781, "v": "ततः समभवद्युद्धं संध्यायामतिदारुणम् । द्रोणस्य च महाराज सृञ्जयानां च सर्वशः ।।"},
{"c": "7.129", "n": "19", "i": 38782, "v": "तमसा चावृते लोके न प्राज्ञायत किंचन । सैन्येन रजसा चैव समन्तादुत्थितेन ह ।।"},
{"c": "7.129", "n": "20", "i": 38783, "v": "नरस्याश्वस्य नागस्य समसज्जत शोणितम् । नापश्याम रजो भौमं कश्मलेनाभिसंवृताः ।।"},
{"c": "7.129", "n": "21", "i": 38784, "v": "रात्रौ वंशवनस्येव दह्यमानस्य पर्वते । घोरश्चटचटाशब्दः शस्त्राणां पततामभूत् ।।"},
{"c": "7.129", "n": "22", "i": 38785, "v": "नैव स्वे न परे राजन्प्राज्ञायन्त तमोवृते । उन्मत्तमिव तत्सर्वं बभूव रजनीमुखे ।।"},
{"c": "7.129", "n": "23", "i": 38786, "v": "भौमं रजोऽथ राजेन्द्र शोणितेन प्रशामितम् । शातकौम्भैश्च कवचैर्भूषणैश्च तमोऽभ्यगात् ।।"},
{"c": "7.129", "n": "24", "i": 38787, "v": "ततः सा भारती सेना मणिहेमविभूषिता । द्यौरिवासीत्सनक्षत्रा रजन्यां भरतर्षभ ।।"},
{"c": "7.129", "n": "25", "i": 38788, "v": "गोमायुबडसंघुष्टा शक्तिध्वजसमाकुला । दारुणाभिरुता घोरा क्ष्वेडितोत्क्रुष्टनादिता ।।"},
{"c": "7.129", "n": "26", "i": 38789, "v": "ततोऽभवन्महाशब्दस्तुमुलो लोमहर्षणः । समावृण्वन्दिशः सर्वा महेन्द्राशनिनिस्वनः ।।"},
{"c": "7.129", "n": "27", "i": 38790, "v": "सा निशीथे महाराज सेनादृश्यत भारती । अङ्गदैः कुण्डलैर्निष्कैः शस्त्रैश्चैवावभासिता ।।"},
{"c": "7.129", "n": "28", "i": 38791, "v": "तत्र नागा रथाश्चैव जाम्बूनदविभूषिताः । निशायां प्रत्यदृश्यन्त मेघा इव सविद्युतः ।।"},
{"c": "7.129", "n": "29", "i": 38792, "v": "ऋष्टिशक्तिगदाबाणमुसलप्रासपट्टिशाः । संपतन्तो व्यदृश्यन्त भ्राजमाना इवाग्नयः ।।"},
{"c": "7.129", "n": "30", "i": 38793, "v": "दुर्योधनपुरोवातां रथनागबलाहकाम् । वादित्रघोषस्तनितां चापविद्युद्ध्वजैर्वृताम् ।।"},
{"c": "7.129", "n": "31", "i": 38794, "v": "द्रोणपाण्डवपर्जन्यां खड्गशक्तिगदाशनिम् । शरधारास्त्रपवनां भृशं शीतोष्णसंकुलाम् ।।"},
{"c": "7.129", "n": "32", "i": 38795, "v": "घोरां विस्मापनीमुग्रां जीवितच्छिदमप्लवाम् । तां प्राविशन्नतिभयां सेनां युद्धचिकीर्षवः ।।"},
{"c": "7.129", "n": "33", "i": 38796, "v": "तस्मिन्रात्रिमुखे घोरे महाशब्दनिनादिते । भीरूणां त्रासजनने शूराणां हर्षवर्धने ।।"},
{"c": "7.129", "n": "34", "i": 38797, "v": "रात्रियुद्धे तदा घोरे वर्तमाने सुदारुणे । द्रोणमभ्यद्रवन्क्रुद्धाः सहिताः पाण्डुसृञ्जयाः ।।"},
{"c": "7.129", "n": "35", "i": 38798, "v": "ये ये प्रमुखतो राजन्न्यवर्तन्त महात्मनः । तान्सर्वान्विमुखांश्चक्रे कांश्चिन्निन्ये यमक्षयम् ।।"},
{"c": "7.130", "t": "धृतराष्ट्र उवाच ।"},
{"c": "7.130", "n": "1", "i": 38799, "v": "तस्मिन्प्रविष्टे दुर्धर्षे सृञ्जयानमितौजसि । अमृष्यमाणे संरब्धे का वोऽभूद्वै मतिस्तदा ।।"},
{"c": "7.130", "n": "2", "i": 38800, "v": "दुर्योधनं तथा पुत्रमुक्त्वा शास्त्रातिगं मम । यत्प्राविशदमेयात्मा किं पार्थः प्रत्यपद्यत ।।"},
{"c": "7.130", "n": "3", "i": 38801, "v": "निहते सैन्धवे वीरे भूरिश्रवसि चैव हि । यदभ्यगान्महातेजाः पाञ्चालानपराजितः ।।"},
{"c": "7.130", "n": "4", "i": 38802, "v": "किममन्यत दुर्धर्षः प्रविष्टे शत्रुतापने । दुर्योधनश्च किं कृत्यं प्राप्तकालममन्यत ।।"},
{"c": "7.130", "n": "5", "i": 38803, "v": "के च तं वरदं वीरमन्वयुर्द्विजसत्तमम् । के चास्य पृष्ठतोऽगच्छन्वीराः शूरस्य युध्यतः । के पुरस्तादयुध्यन्त निघ्नतः शात्रवान्रणे ।।"},
{"c": "7.130", "n": "6", "i": 38804, "v": "मन्येऽहं पाण्डवान्सर्वान्भारद्वाजशरार्दितान् । शिशिरे कम्पमाना वै कृशा गाव इवाभिभो ।।"},
{"c": "7.130", "n": "7", "i": 38805, "v": "प्रविश्य स महेष्वासः पाञ्चालानरिमर्दनः । कथं नु पुरुषव्याघ्रः पञ्चत्वमुपजग्मिवान् ।।"},
{"c": "7.130", "n": "8", "i": 38806, "v": "सर्वेषु सैन्येषु च संगतेषु; रात्रौ समेतेषु महारथेषु । संलोड्यमानेषु पृथग्विधेषु; के वस्तदानीं मतिमन्त आसन् ।।"},
{"c": "7.130", "n": "9", "i": 38807, "v": "हतांश्चैव विषक्तांश्च पराभूतांश्च शंससि । रथिनो विरथांश्चैव कृतान्युद्धेषु मामकान् ।।"},
{"c": "7.130", "n": "10", "i": 38808, "v": "कथमेषां तदा तत्र पार्थानामपलायिनाम् । प्रकाशमभवद्रात्रौ कथं कुरुषु संजय ।।"},
{"c": "7.130", "t": "संजय उवाच ।"},
{"c": "7.130", "n": "11", "i": 38809, "v": "रात्रियुद्धे तदा राजन्वर्तमाने सुदारुणे । द्रोणमभ्यद्रवन्रात्रौ पाण्डवाः सहसैनिकाः ।।"},
{"c": "7.130", "n": "12", "i": 38810, "v": "ततो द्रोणः केकयांश्च धृष्टद्युम्नस्य चात्मजान् । प्रेषयन्मृत्युलोकाय सर्वानिषुभिराशुगैः ।।"},
{"c": "7.130", "n": "13", "i": 38811, "v": "तस्य प्रमुखतो राजन्येऽवर्तन्त महारथाः । तान्सर्वान्प्रेषयामास परलोकाय भारत ।।"},
{"c": "7.130", "n": "14", "i": 38812, "v": "प्रमथ्नन्तं तदा वीरं भारद्वाजं महारथम् । अभ्यवर्तत संक्रुद्धः शिबी राजन्प्रतापवान् ।।"},
{"c": "7.130", "n": "15", "i": 38813, "v": "तमापतन्तं संप्रेक्ष्य पाण्डवानां महारथम् । विव्याध दशभिर्द्रोणः सर्वपारशवैः शरैः ।।"},
{"c": "7.130", "n": "16", "i": 38814, "v": "तं शिबिः प्रतिविव्याध त्रिंशता निशितैः शरैः । सारथिं चास्य भल्लेन स्मयमानो न्यपातयत् ।।"},
{"c": "7.130", "n": "17", "i": 38815, "v": "तस्य द्रोणो हयान्हत्वा सारथिं च महात्मनः । अथास्य सशिरस्त्राणं शिरः कायादपाहरत् ।।"},
{"c": "7.130", "n": "18", "i": 38816, "v": "कलिङ्गानां च सैन्येन कलिङ्गस्य सुतो रणे । पूर्वं पितृवधात्क्रुद्धो भीमसेनमुपाद्रवत् ।।"},
{"c": "7.130", "n": "19", "i": 38817, "v": "स भीमं पञ्चभिर्विद्ध्वा पुनर्विव्याध सप्तभिः । विशोकं त्रिभिराजघ्ने ध्वजमेकेन पत्रिणा ।।"},
{"c": "7.130", "n": "20", "i": 38818, "v": "कलिङ्गानां तु तं शूरं क्रुद्धं क्रुद्धो वृकोदरः । रथाद्रथमभिद्रुत्य मुष्टिनाभिजघान ह ।।"},
{"c": "7.130", "n": "21", "i": 38819, "v": "तस्य मुष्टिहतस्याजौ पाण्डवेन बलीयसा । सर्वाण्यस्थीनि सहसा प्रापतन्वै पृथक्पृथक् ।।"},
{"c": "7.130", "n": "22", "i": 38820, "v": "तं कर्णो भ्रातरश्चास्य नामृष्यन्त महारथाः । ते भीमसेनं नाराचैर्जघ्नुराशीविषोपमैः ।।"},
{"c": "7.130", "n": "23", "i": 38821, "v": "ततः शत्रुरथं त्यक्त्वा भीमो ध्रुवरथं गतः । ध्रुवं चास्यन्तमनिशं मुष्टिना समपोथयत् । स तथा पाण्डुपुत्रेण बलिना निहतोऽपतत् ।।"},
{"c": "7.130", "n": "24", "i": 38822, "v": "तं निहत्य महाराज भीमसेनो महाबलः । जयरातरथं प्राप्य मुहुः सिंह इवानदत् ।।"},
{"c": "7.130", "n": "25", "i": 38823, "v": "जयरातमथाक्षिप्य नदन्सव्येन पाणिना । तलेन नाशयामास कर्णस्यैवाग्रतः स्थितम् ।।"},
{"c": "7.130", "n": "26", "i": 38824, "v": "कर्णस्तु पाण्डवे शक्तिं काञ्चनीं समवासृजत् । ततस्तामेव जग्राह प्रहसन्पाण्डुनन्दनः ।।"},
{"c": "7.130", "n": "27", "i": 38825, "v": "कर्णायैव च दुर्धर्षश्चिक्षेपाजौ वृकोदरः । तामन्तरिक्षे चिच्छेद शकुनिस्तैलपायिना ।।"},
{"c": "7.130", "n": "28", "i": 38826, "v": "ततस्तव सुता राजन्भीमस्य रथमाव्रजन् । महता शरवर्षेण छादयन्तो वृकोदरम् ।।"},
{"c": "7.130", "n": "29", "i": 38827, "v": "दुर्मदस्य ततो भीमः प्रहसन्निव संयुगे । सारथिं च हयांश्चैव शरैर्निन्ये यमक्षयम् । दुर्मदस्तु ततो यानं दुष्कर्णस्यावपुप्लुवे ।।"},
{"c": "7.130", "n": "30", "i": 38828, "v": "तावेकरथमारूढौ भ्रातरौ परतापनौ । संग्रामशिरसो मध्ये भीमं द्वावभ्यधावताम् । यथाम्बुपतिमित्रौ हि तारकं दैत्यसत्तमम् ।।"},
{"c": "7.130", "n": "31", "i": 38829, "v": "ततस्तु दुर्मदश्चैव दुष्कर्णश्च तवात्मजौ । रथमेकं समारुह्य भीमं बाणैरविध्यताम् ।।"},
{"c": "7.130", "n": "32", "i": 38830, "v": "ततः कर्णस्य मिषतो द्रौणेर्दुर्योधनस्य च । कृपस्य सोमदत्तस्य बाह्लीकस्य च पाण्डवः ।।"},
{"c": "7.130", "n": "33", "i": 38831, "v": "दुर्मदस्य च वीरस्य दुष्कर्णस्य च तं रथम् । पादप्रहारेण धरां प्रावेशयदरिंदमः ।।"},
{"c": "7.130", "n": "34", "i": 38832, "v": "ततः सुतौ ते बलिनौ शूरौ दुष्कर्णदुर्मदौ । मुष्टिनाहत्य संक्रुद्धो ममर्द चरणेन च ।।"},
{"c": "7.130", "n": "35", "i": 38833, "v": "ततो हाहाकृते सैन्ये दृष्ट्वा भीमं नृपाब्रुवन् । रुद्रोऽयं भीमरूपेण धार्तराष्ट्रेषु गृध्यति ।।"},
{"c": "7.130", "n": "36", "i": 38834, "v": "एवमुक्त्वापलायन्त सर्वे भारत पार्थिवाः । विसंज्ञावाहयन्वाहान्न च द्वौ सह धावतः ।।"},
{"c": "7.130", "n": "37", "i": 38835, "v": "ततो बले भृशलुलिते निशामुखे; सुपूजितो नृपवृषभैर्वृकोदरः । महाबलः कमलविबुद्धलोचनो; युधिष्ठिरं नृपतिमपूजयद्बली ।।"},
{"c": "7.130", "n": "38", "i": 38836, "v": "ततो यमौ द्रुपदविराटकेकया; युधिष्ठिरश्चापि परां मुदं ययुः । वृकोदरं भृशमभिपूजयंश्च ते; यथान्धके प्रतिनिहते हरं सुराः ।।"},
{"c": "7.130", "n": "39", "i": 38837, "v": "ततः सुतास्तव वरुणात्मजोपमा; रुषान्विताः सह गुरुणा महात्मना । वृकोदरं सरथपदातिकुञ्जरा; युयुत्सवो भृशमभिपर्यवारयन् ।।"},
{"c": "7.130", "n": "40", "i": 38838, "v": "ततोऽभवत्तिमिरघनैरिवावृतं; महाभये भयदमतीव दारुणम् । निशामुखे बडवृकगृध्रमोदनं; महात्मनां नृपवरयुद्धमद्भुतम् ।।"},
{"c": "7.131", "t": "संजय उवाच ।"},
{"c": "7.131", "n": "1", "i": 38839, "v": "प्रायोपविष्टे तु हते पुत्रे सात्यकिना ततः । सोमदत्तो भृशं क्रुद्धः सात्यकिं वाक्यमब्रवीत् ।।"},
{"c": "7.131", "n": "2", "i": 38840, "v": "क्षत्रधर्मः पुरा दृष्टो यस्तु देवैर्महात्मभिः । तं त्वं सात्वत संत्यज्य दस्युधर्मे कथं रतः ।।"},
{"c": "7.131", "n": "3", "i": 38841, "v": "पराङ्मुखाय दीनाय न्यस्तशस्त्राय याचते । क्षत्रधर्मरतः प्राज्ञः कथं नु प्रहरेद्रणे ।।"},
{"c": "7.131", "n": "4", "i": 38842, "v": "द्वावेव किल वृष्णीनां तत्र ख्यातौ महारथौ । प्रद्युम्नश्च महाबाहुस्त्वं चैव युधि सात्वत ।।"},
{"c": "7.131", "n": "5", "i": 38843, "v": "कथं प्रायोपविष्टाय पार्थेन छिन्नबाहवे । नृशंसं पतनीयं च तादृशं कृतवानसि ।।"},
{"c": "7.131", "n": "6", "i": 38844, "v": "शपे सात्वत पुत्राभ्यामिष्टेन सुकृतेन च । अनतीतामिमां रात्रिं यदि त्वां वीरमानिनम् ।।"},
{"c": "7.131", "n": "7", "i": 38845, "v": "अरक्ष्यमाणं पार्थेन जिष्णुना ससुतानुजम् । न हन्यां निरये घोरे पतेयं वृष्णिपांसन ।।"},
{"c": "7.131", "n": "8", "i": 38846, "v": "एवमुक्त्वा सुसंक्रुद्धः सोमदत्तो महाबलः । दध्मौ शङ्खं च तारेण सिंहनादं ननाद च ।।"},
{"c": "7.131", "n": "9", "i": 38847, "v": "ततः कमलपत्राक्षः सिंहदंष्ट्रो महाबलः । सात्वतो भृशसंक्रुद्धः सोमदत्तमथाब्रवीत् ।।"},
{"c": "7.131", "n": "10", "i": 38848, "v": "हतो भूरिश्रवा वीरस्तव पुत्रो महारथः । शलश्चैव तथा राजन्भ्रातृव्यसनकर्शितः ।।"},
{"c": "7.131", "n": "11", "i": 38849, "v": "त्वां चाप्यद्य वधिष्यामि सपुत्रपशुबान्धवम् । तिष्ठेदानीं रणे यत्तः कौरवोऽसि विशेषतः ।।"},
{"c": "7.131", "n": "12", "i": 38850, "v": "यस्मिन्दानं दमः शौचमहिंसा ह्रीर्धृतिः क्षमा । अनपायीनि सर्वाणि नित्यं राज्ञि युधिष्ठिरे ।।"},
{"c": "7.131", "n": "13", "i": 38851, "v": "मृदङ्गकेतोस्तस्य त्वं तेजसा निहतः पुरा । सकर्णसौबलः संख्ये विनाशं समुपेष्यसि ।।"},
{"c": "7.131", "n": "14", "i": 38852, "v": "शपेऽहं कृष्णचरणैरिष्टापूर्तेन चैव ह । यदि त्वां ससुतं पापं न हन्यां युधि रोषितः । अपयास्यसि चेत्त्यक्त्वा ततो मुक्तो भविष्यसि ।।"},
{"c": "7.131", "n": "15", "i": 38853, "v": "एवमाभाष्य चान्योन्यं क्रोधसंरक्तलोचनौ । प्रवृत्तौ शरसंपातं कर्तुं पुरुषसत्तमौ ।।"},
{"c": "7.131", "n": "16", "i": 38854, "v": "ततो गजसहस्रेण रथानामयुतेन च । दुर्योधनः सोमदत्तं परिवार्य व्यवस्थितः ।।"},
{"c": "7.131", "n": "17", "i": 38855, "v": "शकुनिश्च सुसंक्रुद्धः सर्वशस्त्रभृतां वरः । पुत्रपौत्रैः परिवृतो भ्रातृभिश्चेन्द्रविक्रमैः । स्यालस्तव महाबाहुर्वज्रसंहननो युवा ।।"},
{"c": "7.131", "n": "18", "i": 38856, "v": "साग्रं शतसहस्रं तु हयानां तस्य धीमतः । सोमदत्तं महेष्वासं समन्तात्पर्यरक्षत ।।"},
{"c": "7.131", "n": "19", "i": 38857, "v": "रक्ष्यमाणश्च बलिभिश्छादयामास सात्यकिम् । तं छाद्यमानं विशिखैर्दृष्ट्वा संनतपर्वभिः । धृष्टद्युम्नोऽभ्ययात्क्रुद्धः प्रगृह्य महतीं चमूम् ।।"},
{"c": "7.131", "n": "20", "i": 38858, "v": "चण्डवाताभिसृष्टानामुदधीनामिव स्वनः । आसीद्राजन्बलौघानामन्योन्यमभिनिघ्नताम् ।।"},
{"c": "7.131", "n": "21", "i": 38859, "v": "विव्याध सोमदत्तस्तु सात्वतं नवभिः शरैः । सात्यकिर्दशभिश्चैनमवधीत्कुरुपुंगवम् ।।"},
{"c": "7.131", "n": "22", "i": 38860, "v": "सोऽतिविद्धो बलवता समरे दृढधन्वना । रथोपस्थं समासाद्य मुमोह गतचेतनः ।।"},
{"c": "7.131", "n": "23", "i": 38861, "v": "तं विमूढं समालक्ष्य सारथिस्त्वरयान्वितः । अपोवाह रणाद्वीरं सोमदत्तं महारथम् ।।"},
{"c": "7.131", "n": "24", "i": 38862, "v": "तं विसंज्ञं समालोक्य युयुधानशरार्दितम् । द्रौणिरभ्यद्रवत्क्रुद्धः सात्वतं रणमूर्धनि ।।"},
{"c": "7.131", "n": "25", "i": 38863, "v": "तमापतन्तं संप्रेक्ष्य शैनेयस्य रथं प्रति । भैमसेनिः सुसंक्रुद्धः प्रत्यमित्रमवारयत् ।।"},
{"c": "7.131", "n": "26", "i": 38864, "v": "कार्ष्णायसमयं घोरमृक्षचर्मावृतं महत् । युक्तं गजनिभैर्वाहैर्न हयैर्नापि वा गजैः ।।"},
{"c": "7.131", "n": "27", "i": 38865, "v": "विक्षिप्तमष्टचक्रेण विवृताक्षेण कूजता । ध्वजेनोच्छ्रिततुण्डेन गृध्रराजेन राजता ।।"},
{"c": "7.131", "n": "28", "i": 38866, "v": "लोहितार्द्रपताकं तमन्त्रमालाविभूषितम् । अष्टचक्रसमायुक्तमास्थाय विपुलं रथम् ।।"},
{"c": "7.131", "n": "29", "i": 38867, "v": "शूलमुद्गरधारिण्या शैलपादपहस्तया । रक्षसां घोररूपाणामक्षौहिण्या समावृतः ।।"},
{"c": "7.131", "n": "30", "i": 38868, "v": "तमुद्यतमहाचापं निशाम्य व्यथिता नृपाः । युगान्तकालसमये दण्डहस्तमिवान्तकम् ।।"},
{"c": "7.131", "n": "31", "i": 38869, "v": "भयार्दिता प्रचुक्षोभ पुत्रस्य तव वाहिनी । वायुना क्षोभितावर्ता गङ्गेवोर्ध्वतरङ्गिणी ।।"},
{"c": "7.131", "n": "32", "i": 38870, "v": "घटोत्कचप्रयुक्तेन सिंहनादेन भीषिताः । प्रसुस्रुवुर्गजा मूत्रं विव्यथुश्च नरा भृशम् ।।"},
{"c": "7.131", "n": "33", "i": 38871, "v": "ततोऽश्मवृष्टिरत्यर्थमासीत्तत्र समन्ततः । संध्याकालाधिकबलैः प्रमुक्ता राक्षसैः क्षितौ ।।"},
{"c": "7.131", "n": "34", "i": 38872, "v": "आयसानि च चक्राणि भुशुण्ड्यः प्रासतोमराः । पतन्त्यविरलाः शूलाः शतघ्न्यः पट्टिशास्तथा ।।"},
{"c": "7.131", "n": "35", "i": 38873, "v": "तदुग्रमतिरौद्रं च दृष्ट्वा युद्धं नराधिपाः । तनयास्तव कर्णश्च व्यथिताः प्राद्रवन्दिशः ।।"},
{"c": "7.131", "n": "36", "i": 38874, "v": "तत्रैकोऽस्त्रबलश्लाघी द्रौणिर्मानी न विव्यथे । व्यधमच्च शरैर्मायां घटोत्कचविनिर्मिताम् ।।"},
{"c": "7.131", "n": "37", "i": 38875, "v": "निहतायां तु मायायाममर्षी स घटोत्कचः । विससर्ज शरान्घोरांस्तेऽश्वत्थामानमाविशन् ।।"},
{"c": "7.131", "n": "38", "i": 38876, "v": "भुजगा इव वेगेन वल्मीकं क्रोधमूर्छिताः । ते शरा रुधिराभ्यक्ता भित्त्वा शारद्वतीसुतम् । विविशुर्धरणीं शीघ्रा रुक्मपुङ्खाः शिलाशिताः ।।"},
{"c": "7.131", "n": "39", "i": 38877, "v": "अश्वत्थामा तु संक्रुद्धो लघुहस्तः प्रतापवान् । घटोत्कचमभिक्रुद्धं बिभेद दशभिः शरैः ।।"},
{"c": "7.131", "n": "40", "i": 38878, "v": "घटोत्कचोऽतिविद्धस्तु द्रोणपुत्रेण मर्मसु । चक्रं शतसहस्रारमगृह्णाद्व्यथितो भृशम् ।।"},
{"c": "7.131", "n": "41", "i": 38879, "v": "क्षुरान्तं बालसूर्याभं मणिवज्रविभूषितम् । अश्वत्थाम्नस्तु चिक्षेप भैमसेनिर्जिघांसया ।।"},
{"c": "7.131", "n": "42", "i": 38880, "v": "वेगेन महता गच्छद्विक्षिप्तं द्रौणिना शरैः । अभाग्यस्येव संकल्पस्तन्मोघं न्यपतद्भुवि ।।"},
{"c": "7.131", "n": "43", "i": 38881, "v": "घटोत्कचस्ततस्तूर्णं दृष्ट्वा चक्रं निपातितम् । द्रौणिं प्राच्छादयद्बाणैः स्वर्भानुरिव भास्करम् ।।"},
{"c": "7.131", "n": "44", "i": 38882, "v": "घटोत्कचसुतः श्रीमान्भिन्नाञ्जनचयोपमः । रुरोध द्रौणिमायान्तं प्रभञ्जनमिवाद्रिराट् ।।"},
{"c": "7.131", "n": "45", "i": 38883, "v": "पौत्रेण भीमसेनस्य शरैः सोऽञ्जनपर्वणा । बभौ मेघेन धाराभिर्गिरिर्मेरुरिवार्दितः ।।"},
{"c": "7.131", "n": "46", "i": 38884, "v": "अश्वत्थामा त्वसंभ्रान्तो रुद्रोपेन्द्रेन्द्रविक्रमः । ध्वजमेकेन बाणेन चिच्छेदाञ्जनपर्वणः ।।"},
{"c": "7.131", "n": "47", "i": 38885, "v": "द्वाभ्यां तु रथयन्तारं त्रिभिश्चास्य त्रिवेणुकम् । धनुरेकेन चिच्छेद चतुर्भिश्चतुरो हयान् ।।"},
{"c": "7.131", "n": "48", "i": 38886, "v": "विरथस्योद्यतं हस्ताद्धेमबिन्दुभिराचितम् । विशिखेन सुतीक्ष्णेन खड्गमस्य द्विधाकरोत् ।।"},
{"c": "7.131", "n": "49", "i": 38887, "v": "गदा हेमाङ्गदा राजंस्तूर्णं हैडिम्बसूनुना । भ्राम्योत्क्षिप्ता शरैः सापि द्रौणिनाभ्याहतापतत् ।।"},
{"c": "7.131", "n": "50", "i": 38888, "v": "ततोऽन्तरिक्षमुत्पत्य कालमेघ इवोन्नदन् । ववर्षाञ्जनपर्वा स द्रुमवर्षं नभस्तलात् ।।"},
{"c": "7.131", "n": "51", "i": 38889, "v": "ततो मायाधरं द्रौणिर्घटोत्कचसुतं दिवि । मार्गणैरभिविव्याध घनं सूर्य इवांशुभिः ।।"},
{"c": "7.131", "n": "52", "i": 38890, "v": "सोऽवतीर्य पुनस्तस्थौ रथे हेमपरिष्कृते । महीधर इवात्युच्चः श्रीमानञ्जनपर्वतः ।।"},
{"c": "7.131", "n": "53", "i": 38891, "v": "तमयस्मयवर्माणं द्रौणिर्भीमात्मजात्मजम् । जघानाञ्जनपर्वाणं महेश्वर इवान्धकम् ।।"},
{"c": "7.131", "n": "54", "i": 38892, "v": "अथ दृष्ट्वा हतं पुत्रमश्वत्थाम्ना महाबलम् । द्रौणेः सकाशमभ्येत्य रोषात्प्रचलिताङ्गदः ।।"},
{"c": "7.131", "n": "55", "i": 38893, "v": "प्राह वाक्यमसंभ्रान्तो वीरं शारद्वतीसुतम् । दहन्तं पाण्डवानीकं वनमग्निमिवोद्धतम् ।।"},
{"c": "7.131", "n": "56", "i": 38894, "v": "तिष्ठ तिष्ठ न मे जीवन्द्रोणपुत्र गमिष्यसि । त्वामद्य निहनिष्यामि क्रौञ्चमग्निसुतो यथा ।।"},
{"c": "7.131", "t": "अश्वत्थामोवाच ।"},
{"c": "7.131", "n": "57", "i": 38895, "v": "गच्छ वत्स सहान्यैस्त्वं युध्यस्वामरविक्रम । न हि पुत्रेण हैडिम्बे पिता न्याय्यं प्रबाधितुम् ।।"},
{"c": "7.131", "n": "58", "i": 38896, "v": "कामं खलु न मे रोषो हैडिम्बे विद्यते त्वयि । किं तु रोषान्वितो जन्तुर्हन्यादात्मानमप्युत ।।"},
{"c": "7.131", "t": "संजय उवाच ।"},
{"c": "7.131", "n": "59", "i": 38897, "v": "श्रुत्वैतत्क्रोधताम्राक्षः पुत्रशोकसमन्वितः । अश्वत्थामानमायस्तो भैमसेनिरभाषत ।।"},
{"c": "7.131", "n": "60", "i": 38898, "v": "किमहं कातरो द्रौणे पृथग्जन इवाहवे । भीमात्खल्वहमुत्पन्नः कुरूणां विपुले कुले ।।"},
{"c": "7.131", "n": "61", "i": 38899, "v": "पाण्डवानामहं पुत्रः समरेष्वनिवर्तिनाम् । रक्षसामधिराजोऽहं दशग्रीवसमो बले ।।"},
{"c": "7.131", "n": "62", "i": 38900, "v": "तिष्ठ तिष्ठ न मे जीवन्द्रोणपुत्र गमिष्यसि । युद्धश्रद्धामहं तेऽद्य विनेष्यामि रणाजिरे ।।"},
{"c": "7.131", "n": "63", "i": 38901, "v": "इत्युक्त्वा रोषताम्राक्षो राक्षसः सुमहाबलः । द्रौणिमभ्यद्रवत्क्रुद्धो गजेन्द्रमिव केसरी ।।"},
{"c": "7.131", "n": "64", "i": 38902, "v": "रथाक्षमात्रैरिषुभिरभ्यवर्षद्घटोत्कचः । रथिनामृषभं द्रौणिं धाराभिरिव तोयदः ।।"},
{"c": "7.131", "n": "65", "i": 38903, "v": "शरवृष्टिं शरैर्द्रौणिरप्राप्तां तां व्यशातयत् । ततोऽन्तरिक्षे बाणानां संग्रामोऽन्य इवाभवत् ।।"},
{"c": "7.131", "n": "66", "i": 38904, "v": "अथास्त्रसंघर्षकृतैर्विस्फुलिङ्गैः समाबभौ । विभावरीमुखे व्योम खद्योतैरिव चित्रितम् ।।"},
{"c": "7.131", "n": "67", "i": 38905, "v": "निशाम्य निहतां मायां द्रौणिना रणमानिना । घटोत्कचस्ततो मायां ससर्जान्तर्हितः पुनः ।।"},
{"c": "7.131", "n": "68", "i": 38906, "v": "सोऽभवद्गिरिरत्युच्चः शिखरैस्तरुसंकटैः । शूलप्रासासिमुसलजलप्रस्रवणो महान् ।।"},
{"c": "7.131", "n": "69", "i": 38907, "v": "तमञ्जनचयप्रख्यं द्रौणिर्दृष्ट्वा महीधरम् । प्रपतद्भिश्च बहुभिः शस्त्रसंघैर्न चुक्षुभे ।।"},
{"c": "7.131", "n": "70", "i": 38908, "v": "ततः स्मयन्निव द्रौणिर्वज्रमस्त्रमुदीरयत् । स तेनास्त्रेण शैलेन्द्रः क्षिप्तः क्षिप्रमनश्यत ।।"},
{"c": "7.131", "n": "71", "i": 38909, "v": "ततः स तोयदो भूत्वा नीलः सेन्द्रायुधो दिवि । अश्मवृष्टिभिरत्युग्रो द्रौणिमाच्छादयद्रणे ।।"},
{"c": "7.131", "n": "72", "i": 38910, "v": "अथ संधाय वायव्यमस्त्रमस्त्रविदां वरः । व्यधमद्द्रोणतनयो नीलमेघं समुत्थितम् ।।"},
{"c": "7.131", "n": "73", "i": 38911, "v": "स मार्गणगणैर्द्रौणिर्दिशः प्रच्छाद्य सर्वतः । शतं रथसहस्राणां जघान द्विपदां वरः ।।"},
{"c": "7.131", "n": "74", "i": 38912, "v": "स दृष्ट्वा पुनरायान्तं रथेनायतकार्मुकम् । घटोत्कचमसंभ्रान्तं राक्षसैर्बहुभिर्वृतम् ।।"},
{"c": "7.131", "n": "75", "i": 38913, "v": "सिंहशार्दूलसदृशैर्मत्तद्विरदविक्रमैः । गजस्थैश्च रथस्थैश्च वाजिपृष्ठगतैरपि ।।"},
{"c": "7.131", "n": "76", "i": 38914, "v": "विवृतास्यशिरोग्रीवैर्हैडिम्बानुचरैः सह । पौलस्त्यैर्यातुधानैश्च तामसैश्चोग्रविक्रमैः ।।"},
{"c": "7.131", "n": "77", "i": 38915, "v": "नानाशस्त्रधरैर्वीरैर्नानाकवचभूषणैः । महाबलैर्भीमरवैः संरम्भोद्वृत्तलोचनैः ।।"},
{"c": "7.131", "n": "78", "i": 38916, "v": "उपस्थितैस्ततो युद्धे राक्षसैर्युद्धदुर्मदैः । विषण्णमभिसंप्रेक्ष्य पुत्रं ते द्रौणिरब्रवीत् ।।"},
{"c": "7.131", "n": "79", "i": 38917, "v": "तिष्ठ दुर्योधनाद्य त्वं न कार्यः संभ्रमस्त्वया । सहैभिर्भ्रातृभिर्वीरैः पार्थिवैश्चेन्द्रविक्रमैः ।।"},
{"c": "7.131", "n": "80", "i": 38918, "v": "निहनिष्याम्यमित्रांस्ते न तवास्ति पराजयः । सत्यं ते प्रतिजानामि पर्याश्वासय वाहिनीम् ।।"},
{"c": "7.131", "t": "दुर्योधन उवाच ।"},
{"c": "7.131", "n": "81", "i": 38919, "v": "न त्वेतदद्भुतं मन्ये यत्ते महदिदं मनः । अस्मासु च परा भक्तिस्तव गौतमिनन्दन ।।"},
{"c": "7.131", "t": "संजय उवाच ।"},
{"c": "7.131", "n": "82", "i": 38920, "v": "अश्वत्थामानमुक्त्वैवं ततः सौबलमब्रवीत् । वृतः शतसहस्रेण रथानां रणशोभिनाम् ।।"},
{"c": "7.131", "n": "83", "i": 38921, "v": "षष्ट्या गजसहस्रैश्च प्रयाहि त्वं धनंजयम् । कर्णश्च वृषसेनश्च कृपो नीलस्तथैव च ।।"},
{"c": "7.131", "n": "84", "i": 38922, "v": "उदीच्याः कृतवर्मा च पुरुमित्रः श्रुतार्पणः । दुःशासनो निकुम्भश्च कुण्डभेदी उरुक्रमः ।।"},
{"c": "7.131", "n": "85", "i": 38923, "v": "पुरंजयो दृढरथः पताकी हेमपङ्कजः । शल्यारुणीन्द्रसेनाश्च संजयो विजयो जयः ।।"},
{"c": "7.131", "n": "86", "i": 38924, "v": "कमलाक्षः पुरुः क्राथी जयवर्मा सुदर्शनः । एते त्वामनुयास्यन्ति पत्तीनामयुतानि षट् ।।"},
{"c": "7.131", "n": "87", "i": 38925, "v": "जहि भीमं यमौ चोभौ धर्मराजं च मातुल । असुरानिव देवेन्द्रो जयाशा मे त्वयि स्थिता ।।"},
{"c": "7.131", "n": "88", "i": 38926, "v": "दारितान्द्रौणिना बाणैर्भृशं विक्षतविग्रहान् । जहि मातुल कौन्तेयानसुरानिव पावकिः ।।"},
{"c": "7.131", "n": "89", "i": 38927, "v": "एवमुक्तो ययौ शीघ्रं पुत्रेण तव सौबलः । पिप्रीषुस्ते सुतान्राजन्दिधक्षुश्चैव पाण्डवान् ।।"},
{"c": "7.131", "n": "90", "i": 38928, "v": "अथ प्रववृते युद्धं द्रौणिराक्षसयोर्मृधे । विभावर्यां सुतुमुलं शक्रप्रह्रादयोरिव ।।"},
{"c": "7.131", "n": "91", "i": 38929, "v": "ततो घटोत्कचो बाणैर्दशभिर्गौतमीसुतम् । जघानोरसि संक्रुद्धो विषाग्निप्रतिमैर्दृढैः ।।"},
{"c": "7.131", "n": "92", "i": 38930, "v": "स तैरभ्याहतो गाढं शरैर्भीमसुतेरितैः । चचाल रथमध्यस्थो वातोद्धूत इव द्रुमः ।।"},
{"c": "7.131", "n": "93", "i": 38931, "v": "भूयश्चाञ्जलिकेनास्य मार्गणेन महाप्रभम् । द्रौणिहस्तस्थितं चापं चिच्छेदाशु घटोत्कचः ।।"},
{"c": "7.131", "n": "94", "i": 38932, "v": "ततोऽन्यद्द्रौणिरादाय धनुर्भारसहं महत् । ववर्ष विशिखांस्तीक्ष्णान्वारिधारा इवाम्बुदः ।।"},
{"c": "7.131", "n": "95", "i": 38933, "v": "ततः शारद्वतीपुत्रः प्रेषयामास भारत । सुवर्णपुङ्खाञ्शत्रुघ्नान्खचरान्खचरान्प्रति ।।"},
{"c": "7.131", "n": "96", "i": 38934, "v": "तद्बाणैरर्दितं यूथं रक्षसां पीनवक्षसाम् । सिंहैरिव बभौ मत्तं गजानामाकुलं कुलम् ।।"},
{"c": "7.131", "n": "97", "i": 38935, "v": "विधम्य राक्षसान्बाणैः साश्वसूतरथान्विभुः । ददाह भगवान्वह्निर्भूतानीव युगक्षये ।।"},
{"c": "7.131", "n": "98", "i": 38936, "v": "स दग्ध्वाक्षौहिणीं बाणैर्नैरृतान्रुरुचे भृशम् । पुरेव त्रिपुरं दग्ध्वा दिवि देवो महेश्वरः ।।"},
{"c": "7.131", "n": "99", "i": 38937, "v": "युगान्ते सर्वभूतानि दग्ध्वेव वसुरुल्बणः । रराज जयतां श्रेष्ठो द्रोणपुत्रस्तवाहितान् ।।"},
{"c": "7.131", "n": "100", "i": 38938, "v": "तेषु राजसहस्रेषु पाण्डवेयेषु भारत । नैनं निरीक्षितुं कश्चिच्छक्नोति द्रौणिमाहवे । ऋते घटोत्कचाद्वीराद्राक्षसेन्द्रान्महाबलात् ।।"},
{"c": "7.131", "n": "101", "i": 38939, "v": "स पुनर्भरतश्रेष्ठ क्रोधाद्रक्तान्तलोचनः । तलं तलेन संहत्य संदश्य दशनच्छदम् । स्वसूतमब्रवीत्क्रुद्धो द्रोणपुत्राय मां वह ।।"},
{"c": "7.131", "n": "102", "i": 38940, "v": "स ययौ घोररूपेण तेन जैत्रपताकिना । द्वैरथं द्रोणपुत्रेण पुनरप्यरिसूदनः ।।"},
{"c": "7.131", "n": "103", "i": 38941, "v": "स चिक्षेप ततः क्रुद्धो द्रोणपुत्राय राक्षसः । अष्टचक्रां महारौद्रामशनीं रुद्रनिर्मिताम् ।।"},
{"c": "7.131", "n": "104", "i": 38942, "v": "तामवप्लुत्य जग्राह द्रौणिर्न्यस्य रथे धनुः । चिक्षेप चैनां तस्यैव स्यन्दनात्सोऽवपुप्लुवे ।।"},
{"c": "7.131", "n": "105", "i": 38943, "v": "साश्वसूतध्वजं वाहं भस्म कृत्वा महाप्रभा । विवेश वसुधां भित्त्वा साशनिर्भृशदारुणा ।।"},
{"c": "7.131", "n": "106", "i": 38944, "v": "द्रौणेस्तत्कर्म दृष्ट्वा तु सर्वभूतान्यपूजयन् । यदवप्लुत्य जग्राह घोरां शंकरनिर्मिताम् ।।"},
{"c": "7.131", "n": "107", "i": 38945, "v": "धृष्टद्युम्नरथं गत्वा भैमसेनिस्ततो नृप । मुमोच निशितान्बाणान्पुनर्द्रौणेर्महोरसि ।।"},
{"c": "7.131", "n": "108", "i": 38946, "v": "धृष्टद्युम्नोऽप्यसंभ्रान्तो मुमोचाशीविषोपमान् । सुवर्णपुङ्खान्विशिखान्द्रोणपुत्रस्य वक्षसि ।।"},
{"c": "7.131", "n": "109", "i": 38947, "v": "ततो मुमोच नाराचान्द्रौणिस्ताभ्यां सहस्रशः । तावप्यग्निशिखाप्रख्यैर्जघ्नतुस्तस्य मार्गणान् ।।"},
{"c": "7.131", "n": "110", "i": 38948, "v": "अतितीव्रमभूद्युद्धं तयोः पुरुषसिंहयोः । योधानां प्रीतिजननं द्रौणेश्च भरतर्षभ ।।"},
{"c": "7.131", "n": "111", "i": 38949, "v": "ततो रथसहस्रेण द्विरदानां शतैस्त्रिभिः । षड्भिर्वाजिसहस्रैश्च भीमस्तं देशमाव्रजत् ।।"},
{"c": "7.131", "n": "112", "i": 38950, "v": "ततो भीमात्मजं रक्षो धृष्टद्युम्नं च सानुगम् । अयोधयत धर्मात्मा द्रौणिरक्लिष्टकर्मकृत् ।।"},
{"c": "7.131", "n": "113", "i": 38951, "v": "तत्राद्भुततमं द्रौणिर्दर्शयामास विक्रमम् । अशक्यं कर्तुमन्येन सर्वभूतेषु भारत ।।"},
{"c": "7.131", "n": "114", "i": 38952, "v": "निमेषान्तरमात्रेण साश्वसूतरथद्विपाम् । अक्षौहिणीं राक्षसानां शितैर्बाणैरशातयत् ।।"},
{"c": "7.131", "n": "115", "i": 38953, "v": "मिषतो भीमसेनस्य हैडिम्बेः पार्षतस्य च । यमयोर्धर्मपुत्रस्य विजयस्याच्युतस्य च ।।"},
{"c": "7.131", "n": "116", "i": 38954, "v": "प्रगाढमञ्जोगतिभिर्नाराचैरभिताडिताः । निपेतुर्द्विरदा भूमौ द्विशृङ्गा इव पर्वताः ।।"},
{"c": "7.131", "n": "117", "i": 38955, "v": "निकृत्तैर्हस्तिहस्तैश्च विचलद्भिरितस्ततः । रराज वसुधा कीर्णा विसर्पद्भिरिवोरगैः ।।"},
{"c": "7.131", "n": "118", "i": 38956, "v": "क्षिप्तैः काञ्चनदण्डैश्च नृपच्छत्रैः क्षितिर्बभौ । द्यौरिवोदितचन्द्रार्का ग्रहाकीर्णा युगक्षये ।।"},
{"c": "7.131", "n": "119", "i": 38957, "v": "प्रवृद्धध्वजमण्डूकां भेरीविस्तीर्णकच्छपाम् । छत्रहंसावलीजुष्टां फेनचामरमालिनीम् ।।"},
{"c": "7.131", "n": "120", "i": 38958, "v": "कङ्कगृध्रमहाग्राहां नैकायुधझषाकुलाम् । रथक्षिप्तमहावप्रां पताकारुचिरद्रुमाम् ।।"},
{"c": "7.131", "n": "121", "i": 38959, "v": "शरमीनां महारौद्रां प्रासशक्त्युग्रडुण्डुभाम् । मज्जामांसमहापङ्कां कबन्धावर्जितोडुपाम् ।।"},
{"c": "7.131", "n": "122", "i": 38960, "v": "केशशैवलकल्माषां भीरूणां कश्मलावहाम् । नागेन्द्रहययोधानां शरीरव्ययसंभवाम् ।।"},
{"c": "7.131", "n": "123", "i": 38961, "v": "शोणितौघमहावेगां द्रौणिः प्रावर्तयन्नदीम् । योधार्तरवनिर्घोषां क्षतजोर्मिसमाकुलाम् ।।"},
{"c": "7.131", "n": "124", "i": 38962, "v": "प्रायादतिमहाघोरं यमक्षयमहोदधिम् । निहत्य राक्षसान्बाणैर्द्रौणिर्हैडिम्बमार्दयत् ।।"},
{"c": "7.131", "n": "125", "i": 38963, "v": "पुनरप्यतिसंक्रुद्धः सवृकोदरपार्षतान् । स नाराचगणैः पार्थान्द्रौणिर्विद्ध्वा महाबलः ।।"},
{"c": "7.131", "n": "126", "i": 38964, "v": "जघान सुरथं नाम द्रुपदस्य सुतं विभुः । पुनः श्रुतंजयं नाम सुरथस्यानुजं रणे ।।"},
{"c": "7.131", "n": "127", "i": 38965, "v": "बलानीकं जयानीकं जयाश्वं चाभिजघ्निवान् । श्रुताह्वयं च राजेन्द्र द्रौणिर्निन्ये यमक्षयम् ।।"},
{"c": "7.131", "n": "128", "i": 38966, "v": "त्रिभिश्चान्यैः शरैस्तीक्ष्णैः सुपुङ्खै रुक्ममालिनम् । शत्रुंजयं च बलिनं शक्रलोकं निनाय ह ।।"},
{"c": "7.131", "n": "129", "i": 38967, "v": "जघान स पृषध्रं च चन्द्रदेवं च मानिनम् । कुन्तिभोजसुतांश्चाजौ दशभिर्दश जघ्निवान् ।।"},
{"c": "7.131", "n": "130", "i": 38968, "v": "अश्वत्थामा सुसंक्रुद्धः संधायोग्रमजिह्मगम् । मुमोचाकर्णपूर्णेन धनुषा शरमुत्तमम् । यमदण्डोपमं घोरमुद्दिश्याशु घटोत्कचम् ।।"},
{"c": "7.131", "n": "131", "i": 38969, "v": "स भित्त्वा हृदयं तस्य राक्षसस्य महाशरः । विवेश वसुधां शीघ्रं सपुङ्खः पृथिवीपते ।।"},
{"c": "7.131", "n": "132", "i": 38970, "v": "तं हतं पतितं ज्ञात्वा धृष्टद्युम्नो महारथः । द्रौणेः सकाशाद्राजेन्द्र अपनिन्ये रथान्तरम् ।।"},
{"c": "7.131", "n": "133", "i": 38971, "v": "तथा पराङ्मुखरथं सैन्यं यौधिष्ठिरं नृप । पराजित्य रणे वीरो द्रोणपुत्रो ननाद ह । पूजितः सर्वभूतैश्च तव पुत्रैश्च भारत ।।"},
{"c": "7.131", "n": "134", "i": 38972, "v": "अथ शरशतभिन्नकृत्तदेहै;र्हतपतितैः क्षणदाचरैः समन्तात् । निधनमुपगतैर्मही कृताभू;द्गिरिशिखरैरिव दुर्गमातिरौद्रा ।।"},
{"c": "7.131", "n": "135", "i": 38973, "v": "तं सिद्धगन्धर्वपिशाचसंघा; नागाः सुपर्णाः पितरो वयांसि । रक्षोगणा भूतगणाश्च द्रौणि;मपूजयन्नप्सरसः सुराश्च ।।"},
{"c": "7.132", "t": "संजय उवाच ।"},
{"c": "7.132", "n": "1", "i": 38974, "v": "द्रुपदस्यात्मजान्दृष्ट्वा कुन्तिभोजसुतांस्तथा । द्रोणपुत्रेण निहतान्राक्षसांश्च सहस्रशः ।।"},
{"c": "7.132", "n": "2", "i": 38975, "v": "युधिष्ठिरो भीमसेनो धृष्टद्युम्नश्च पार्षतः । युयुधानश्च संयत्ता युद्धायैव मनो दधुः ।।"},
{"c": "7.132", "n": "3", "i": 38976, "v": "सोमदत्तः पुनः कुर्द्धो दृष्ट्वा सात्यकिमाहवे । महता शरवर्षेण छादयामास सर्वतः ।।"},
{"c": "7.132", "n": "4", "i": 38977, "v": "ततः समभवद्युद्धमतीव भयवर्धनम् । त्वदीयानां परेषां च घोरं विजयकाङ्क्षिणाम् ।।"},
{"c": "7.132", "n": "5", "i": 38978, "v": "दशभिः सात्वतस्यार्थे भीमो विव्याध कौरवम् । सोमदत्तोऽपि तं वीरं शतेन प्रत्यविध्यत ।।"},
{"c": "7.132", "n": "6", "i": 38979, "v": "सात्वतस्त्वभिसंक्रुद्धः पुत्राधिभिरभिप्लुतम् । वृद्धमृद्धं गुणैः सर्वैर्ययातिमिव नाहुषम् ।।"},
{"c": "7.132", "n": "7", "i": 38980, "v": "विव्याध दशभिस्तीक्ष्णैः शरैर्वज्रनिपातिभिः । शक्त्या चैनमथाहत्य पुनर्विव्याध सप्तभिः ।।"},
{"c": "7.132", "n": "8", "i": 38981, "v": "ततस्तु सात्यकेरर्थे भीमसेनो नवं दृढम् । मुमोच परिघं घोरं सोमदत्तस्य मूर्धनि ।।"},
{"c": "7.132", "n": "9", "i": 38982, "v": "सात्यकिश्चाग्निसंकाशं मुमोच शरमुत्तमम् । सोमदत्तोरसि क्रुद्धः सुपत्रं निशितं युधि ।।"},
{"c": "7.132", "n": "10", "i": 38983, "v": "युगपत्पेततुरथ घोरौ परिघमार्गणौ । शरीरे सोमदत्तस्य स पपात महारथः ।।"},
{"c": "7.132", "n": "11", "i": 38984, "v": "व्यामोहिते तु तनये बाह्लीकः समुपाद्रवत् । विसृजञ्शरवर्षाणि कालवर्षीव तोयदः ।।"},
{"c": "7.132", "n": "12", "i": 38985, "v": "भीमोऽथ सात्वतस्यार्थे बाह्लीकं नवभिः शरैः । पीडयन्वै महात्मानं विव्याध रणमूर्धनि ।।"},
{"c": "7.132", "n": "13", "i": 38986, "v": "प्रातिपीयस्तु संक्रुद्धः शक्तिं भीमस्य वक्षसि । निचखान महाबाहुः पुरंदर इवाशनिम् ।।"},
{"c": "7.132", "n": "14", "i": 38987, "v": "स तयाभिहतो भीमश्चकम्पे च मुमोह च । प्राप्य चेतश्च बलवान्गदामस्मै ससर्ज ह ।।"},
{"c": "7.132", "n": "15", "i": 38988, "v": "सा पाण्डवेन प्रहिता बाह्लीकस्य शिरोऽहरत् । स पपात हतः पृथ्व्यां वज्राहत इवाद्रिराट् ।।"},
{"c": "7.132", "n": "16", "i": 38989, "v": "तस्मिन्विनिहते वीरे बाह्लीके पुरुषर्षभे । पुत्रास्तेऽभ्यर्दयन्भीमं दश दाशरथेः समाः ।।"},
{"c": "7.132", "n": "17", "i": 38990, "v": "नाराचैर्दशभिर्भीमस्तान्निहत्य तवात्मजान् । कर्णस्य दयितं पुत्रं वृषसेनमवाकिरत् ।।"},
{"c": "7.132", "n": "18", "i": 38991, "v": "ततो वृषरथो नाम भ्राता कर्णस्य विश्रुतः । जघान भीमं नाराचैस्तमप्यभ्यवधीद्बली ।।"},
{"c": "7.132", "n": "19", "i": 38992, "v": "ततः सप्त रथान्वीरः स्यालानां तव भारत । निहत्य भीमो नाराचैः शतचन्द्रमपोथयत् ।।"},
{"c": "7.132", "n": "20", "i": 38993, "v": "अमर्षयन्तो निहतं शतचन्द्रं महारथम् । शकुनेर्भ्रातरो वीरा गजाक्षः शरभो विभुः । अभिद्रुत्य शरैस्तीक्ष्णैर्भीमसेनमताडयन् ।।"},
{"c": "7.132", "n": "21", "i": 38994, "v": "स तुद्यमानो नाराचैर्वृष्टिवेगैरिवर्षभः । जघान पञ्चभिर्बाणैः पञ्चैवातिबलो रथान् । तान्दृष्ट्वा निहतान्वीरान्विचेलुर्नृपसत्तमाः ।।"},
{"c": "7.132", "n": "22", "i": 38995, "v": "ततो युधिष्ठिरः क्रुद्धस्तवानीकमशातयत् । मिषतः कुम्भयोनेश्च पुत्राणां च तवानघ ।।"},
{"c": "7.132", "n": "23", "i": 38996, "v": "अम्बष्ठान्मालवाञ्शूरांस्त्रिगर्तान्सशिबीनपि । प्राहिणोन्मृत्युलोकाय गणान्युद्धे युधिष्ठिरः ।।"},
{"c": "7.132", "n": "24", "i": 38997, "v": "अभीषाहाञ्शूरसेनान्बाह्लीकान्सवसातिकान् । निकृत्य पृथिवीं राजा चक्रे शोणितकर्दमाम् ।।"},
{"c": "7.132", "n": "25", "i": 38998, "v": "यौधेयारट्टराजन्यमद्रकाणां गणान्युधि । प्राहिणोन्मृत्युलोकाय शूरान्बाणैर्युधिष्ठिरः ।।"},
{"c": "7.132", "n": "26", "i": 38999, "v": "हताहरत गृह्णीत विध्यत व्यवकृन्तत । इत्यासीत्तुमुलः शब्दो युधिष्ठिररथं प्रति ।।"},
{"c": "7.132", "n": "27", "i": 39000, "v": "सैन्यानि द्रावयन्तं तं द्रोणो दृष्ट्वा युधिष्ठिरम् । चोदितस्तव पुत्रेण सायकैरभ्यवाकिरत् ।।"},
{"c": "7.132", "n": "28", "i": 39001, "v": "द्रोणस्तु परमक्रुद्धो वायव्यास्त्रेण पार्थिवम् । विव्याध सोऽस्य तद्दिव्यमस्त्रमस्त्रेण जघ्निवान् ।।"},
{"c": "7.132", "n": "29", "i": 39002, "v": "तस्मिन्विनिहते चास्त्रे भारद्वाजो युधिष्ठिरे । वारुणं याम्यमाग्नेयं त्वाष्ट्रं सावित्रमेव च । चिक्षेप परमक्रुद्धो जिघांसुः पाण्डुनन्दनम् ।।"},
{"c": "7.132", "n": "30", "i": 39003, "v": "क्षिप्तानि क्षिप्यमाणानि तानि चास्त्राणि धर्मजः । जघानास्त्रैर्महाबाहुः कुम्भयोनेरवित्रसन् ।।"},
{"c": "7.132", "n": "31", "i": 39004, "v": "सत्यां चिकीर्षमाणस्तु प्रतिज्ञां कुम्भसंभवः । प्रादुश्चक्रेऽस्त्रमैन्द्रं वै प्राजापत्यं च भारत । जिघांसुर्धर्मतनयं तव पुत्रहिते रतः ।।"},
{"c": "7.132", "n": "32", "i": 39005, "v": "पतिः कुरूणां गजसिंहगामी; विशालवक्षाः पृथुलोहिताक्षः । प्रादुश्चकारास्त्रमहीनतेजा; माहेन्द्रमन्यत्स जघान तेऽस्त्रे ।।"},
{"c": "7.132", "n": "33", "i": 39006, "v": "विहन्यमानेष्वस्त्रेषु द्रोणः क्रोधसमन्वितः । युधिष्ठिरवधप्रेप्सुर्ब्राह्ममस्त्रमुदैरयत् ।।"},
{"c": "7.132", "n": "34", "i": 39007, "v": "ततो नाज्ञासिषं किंचिद्घोरेण तमसावृते । सर्वभूतानि च परं त्रासं जग्मुर्महीपते ।।"},
{"c": "7.132", "n": "35", "i": 39008, "v": "ब्रह्मास्त्रमुद्यतं दृष्ट्वा कुन्तीपुत्रो युधिष्ठिरः । ब्रह्मास्त्रेणैव राजेन्द्र तदस्त्रं प्रत्यवारयत् ।।"},
{"c": "7.132", "n": "36", "i": 39009, "v": "ततः सैनिकमुख्यास्ते प्रशशंसुर्नरर्षभौ । द्रोणपार्थौ महेष्वासौ सर्वयुद्धविशारदौ ।।"},
{"c": "7.132", "n": "37", "i": 39010, "v": "ततः प्रमुच्य कौन्तेयं द्रोणो द्रुपदवाहिनीम् । व्यधमद्रोषताम्राक्षो वायव्यास्त्रेण भारत ।।"},
{"c": "7.132", "n": "38", "i": 39011, "v": "ते हन्यमाना द्रोणेन पाञ्चालाः प्राद्रवन्भयात् । पश्यतो भीमसेनस्य पार्थस्य च महात्मनः ।।"},
{"c": "7.132", "n": "39", "i": 39012, "v": "ततः किरीटी भीमश्च सहसा संन्यवर्तताम् । महद्भ्यां रथवंशाभ्यां परिगृह्य बलं तव ।।"},
{"c": "7.132", "n": "40", "i": 39013, "v": "बीभत्सुर्दक्षिणं पार्श्वमुत्तरं तु वृकोदरः । भारद्वाजं शरौघाभ्यां महद्भ्यामभ्यवर्षताम् ।।"},
{"c": "7.132", "n": "41", "i": 39014, "v": "तौ तदा सृञ्जयाश्चैव पाञ्चालाश्च महौजसः । अन्वगच्छन्महाराज मत्स्याश्च सह सात्वतैः ।।"},
{"c": "7.132", "n": "42", "i": 39015, "v": "ततः सा भारती सेना वध्यमाना किरीटिना । द्रोणेन वार्यमाणास्ते स्वयं तव सुतेन च । नाशक्यन्त महाराज योधा वारयितुं तदा ।।"},
{"c": "7.133", "t": "संजय उवाच ।"},
{"c": "7.133", "n": "1", "i": 39016, "v": "उदीर्यमाणं तद्दृष्ट्वा पाण्डवानां महद्बलम् । अविषह्यं च मन्वानः कर्णं दुर्योधनोऽब्रवीत् ।।"},
{"c": "7.133", "n": "2", "i": 39017, "v": "अयं स कालः संप्राप्तो मित्राणां मित्रवत्सल । त्रायस्व समरे कर्ण सर्वान्योधान्महाबल ।।"},
{"c": "7.133", "n": "3", "i": 39018, "v": "पाञ्चालैर्मत्स्यकैकेयैः पाण्डवैश्च महारथैः । वृतान्समन्तात्संक्रुद्धैर्निःश्वसद्भिरिवोरगैः ।।"},
{"c": "7.133", "n": "4", "i": 39019, "v": "एते नदन्ति संहृष्टाः पाण्डवा जितकाशिनः । शक्रोपमाश्च बहवः पाञ्चालानां रथव्रजाः ।।"},
{"c": "7.133", "t": "कर्ण उवाच ।"},
{"c": "7.133", "n": "5", "i": 39020, "v": "परित्रातुमिह प्राप्तो यदि पार्थं पुरंदरः । तमप्याशु पराजित्य ततो हन्तास्मि पाण्डवम् ।।"},
{"c": "7.133", "n": "6", "i": 39021, "v": "सत्यं ते प्रतिजानामि समाश्वसिहि भारत । हन्तास्मि पाण्डुतनयान्पाञ्चालांश्च समागतान् ।।"},
{"c": "7.133", "n": "7", "i": 39022, "v": "जयं ते प्रतिजानामि वासवस्येव पावकिः । प्रियं तव मया कार्यमिति जीवामि पार्थिव ।।"},
{"c": "7.133", "n": "8", "i": 39023, "v": "सर्वेषामेव पार्थानां फल्गुनो बलवत्तरः । तस्यामोघां विमोक्ष्यामि शक्तिं शक्रविनिर्मिताम् ।।"},
{"c": "7.133", "n": "9", "i": 39024, "v": "तस्मिन्हते महेष्वासे भ्रातरस्तस्य मानद । तव वश्या भविष्यन्ति वनं यास्यन्ति वा पुनः ।।"},
{"c": "7.133", "n": "10", "i": 39025, "v": "मयि जीवति कौरव्य विषादं मा कृथाः क्वचित् । अहं जेष्यामि समरे सहितान्सर्वपाण्डवान् ।।"},
{"c": "7.133", "n": "11", "i": 39026, "v": "पाञ्चालान्केकयांश्चैव वृष्णींश्चापि समागतान् । बाणौघैः शकलीकृत्य तव दास्यामि मेदिनीम् ।।"},
{"c": "7.133", "t": "संजय उवाच ।"},
{"c": "7.133", "n": "12", "i": 39027, "v": "एवं ब्रुवाणं कर्णं तु कृपः शारद्वतोऽब्रवीत् । स्मयन्निव महाबाहुः सूतपुत्रमिदं वचः ।।"},
{"c": "7.133", "n": "13", "i": 39028, "v": "शोभनं शोभनं कर्ण सनाथः कुरुपुंगवः । त्वया नाथेन राधेय वचसा यदि सिध्यति ।।"},
{"c": "7.133", "n": "14", "i": 39029, "v": "बहुशः कत्थसे कर्ण कौरव्यस्य समीपतः । न तु ते विक्रमः कश्चिद्दृश्यते बलमेव वा ।।"},
{"c": "7.133", "n": "15", "i": 39030, "v": "समागमः पाण्डुसुतैर्दृष्टस्ते बहुशो युधि । सर्वत्र निर्जितश्चासि पाण्डवैः सूतनन्दन ।।"},
{"c": "7.133", "n": "16", "i": 39031, "v": "ह्रियमाणे तदा कर्ण गन्धर्वैर्धृतराष्ट्रजे । तदायुध्यन्त सैन्यानि त्वमेकस्तु पलायथाः ।।"},
{"c": "7.133", "n": "17", "i": 39032, "v": "विराटनगरे चापि समेताः सर्वकौरवाः । पार्थेन निर्जिता युद्धे त्वं च कर्ण सहानुजः ।।"},
{"c": "7.133", "n": "18", "i": 39033, "v": "एकस्याप्यसमर्थस्त्वं फल्गुनस्य रणाजिरे । कथमुत्सहसे जेतुं सकृष्णान्सर्वपाण्डवान् ।।"},
{"c": "7.133", "n": "19", "i": 39034, "v": "अब्रुवन्कर्ण युध्यस्व बहु कत्थसि सूतज । अनुक्त्वा विक्रमेद्यस्तु तद्वै सत्पुरुषव्रतम् ।।"},
{"c": "7.133", "n": "20", "i": 39035, "v": "गर्जित्वा सूतपुत्र त्वं शारदाभ्रमिवाजलम् । निष्फलो दृश्यसे कर्ण तच्च राजा न बुध्यते ।।"},
{"c": "7.133", "n": "21", "i": 39036, "v": "तावद्गर्जसि राधेय यावत्पार्थं न पश्यसि । पुरा पार्थं हि ते दृष्ट्वा दुर्लभं गर्जितं भवेत् ।।"},
{"c": "7.133", "n": "22", "i": 39037, "v": "त्वमनासाद्य तान्बाणान्फल्गुनस्य विगर्जसि । पार्थसायकविद्धस्य दुर्लभं गर्जितं भवेत् ।।"},
{"c": "7.133", "n": "23", "i": 39038, "v": "बाहुभिः क्षत्रियाः शूरा वाग्भिः शूरा द्विजातयः । धनुषा फल्गुनः शूरः कर्णः शूरो मनोरथैः ।।"},
{"c": "7.133", "n": "24", "i": 39039, "v": "एवं परुषितस्तेन तदा शारद्वतेन सः । कर्णः प्रहरतां श्रेष्ठः कृपं वाक्यमथाब्रवीत् ।।"},
{"c": "7.133", "n": "25", "i": 39040, "v": "शूरा गर्जन्ति सततं प्रावृषीव बलाहकाः । फलं चाशु प्रयच्छन्ति बीजमुप्तमृताविव ।।"},
{"c": "7.133", "n": "26", "i": 39041, "v": "दोषमत्र न पश्यामि शूराणां रणमूर्धनि । तत्तद्विकत्थमानानां भारं चोद्वहतां मृधे ।।"},
{"c": "7.133", "n": "27", "i": 39042, "v": "यं भारं पुरुषो वोढुं मनसा हि व्यवस्यति । दैवमस्य ध्रुवं तत्र साहाय्यायोपपद्यते ।।"},
{"c": "7.133", "n": "28", "i": 39043, "v": "व्यवसायद्वितीयोऽहं मनसा भारमुद्वहन् । गर्जामि यद्यहं विप्र तव किं तत्र नश्यति ।।"},
{"c": "7.133", "n": "29", "i": 39044, "v": "वृथा शूरा न गर्जन्ति सजला इव तोयदाः । सामर्थ्यमात्मनो ज्ञात्वा ततो गर्जन्ति पण्डिताः ।।"},
{"c": "7.133", "n": "30", "i": 39045, "v": "सोऽहमद्य रणे यत्तः सहितौ कृष्णपाण्डवौ । उत्सहे तरसा जेतुं ततो गर्जामि गौतम ।।"},
{"c": "7.133", "n": "31", "i": 39046, "v": "पश्य त्वं गर्जितस्यास्य फलं मे विप्र सानुगः । हत्वा पाण्डुसुतानाजौ सहकृष्णान्ससात्वतान् । दुर्योधनाय दास्यामि पृथिवीं हतकण्टकाम् ।।"},
{"c": "7.133", "t": "कृप उवाच ।"},
{"c": "7.133", "n": "32", "i": 39047, "v": "मनोरथप्रलापो मे न ग्राह्यस्तव सूतज । यदा क्षिपसि वै कृष्णौ धर्मराजं च पाण्डवम् ।।"},
{"c": "7.133", "n": "33", "i": 39048, "v": "ध्रुवस्तत्र जयः कर्ण यत्र युद्धविशारदौ । देवगन्धर्वयक्षाणां मनुष्योरगरक्षसाम् । दंशितानामपि रणे अजेयौ कृष्णपाण्डवौ ।।"},
{"c": "7.133", "n": "34", "i": 39049, "v": "ब्रह्मण्यः सत्यवाग्दान्तो गुरुदैवतपूजकः । नित्यं धर्मरतश्चैव कृतास्त्रश्च विशेषतः । धृतिमांश्च कृतज्ञश्च धर्मपुत्रो युधिष्ठिरः ।।"},
{"c": "7.133", "n": "35", "i": 39050, "v": "भ्रातरश्चास्य बलिनः सर्वास्त्रेषु कृतश्रमाः । गुरुवृत्तिरताः प्राज्ञा धर्मनित्या यशस्विनः ।।"},
{"c": "7.133", "n": "36", "i": 39051, "v": "संबन्धिनश्चेन्द्रवीर्याः स्वनुरक्ताः प्रहारिणः । धृष्टद्युम्नः शिखण्डी च दौर्मुखिर्जनमेजयः ।।"},
{"c": "7.133", "n": "37", "i": 39052, "v": "चन्द्रसेनो भद्रसेनः कीर्तिधर्मा ध्रुवो धरः । वसुचन्द्रो दामचन्द्रः सिंहचन्द्रः सुवेधनः ।।"},
{"c": "7.133", "n": "38", "i": 39053, "v": "द्रुपदस्य तथा पुत्रा द्रुपदश्च महास्त्रवित् । येषामर्थाय संयत्तो मत्स्यराजः सहानुगः ।।"},
{"c": "7.133", "n": "39", "i": 39054, "v": "शतानीकः सुदशनः श्रुतानीकः श्रुतध्वजः । बलानीको जयानीको जयाश्वो रथवाहनः ।।"},
{"c": "7.133", "n": "40", "i": 39055, "v": "चन्द्रोदयः कामरथो विराटभ्रातरः शुभाः । यमौ च द्रौपदेयाश्च राक्षसश्च घटोत्कचः । येषामर्थाय युध्यन्ते न तेषां विद्यते क्षयः ।।"},
{"c": "7.133", "n": "41", "i": 39056, "v": "कामं खलु जगत्सर्वं सदेवासुरमानवम् । सयक्षराक्षसगणं सभूतभुजगद्विपम् । निःशेषमस्त्रवीर्येण कुर्यातां भीमफल्गुनौ ।।"},
{"c": "7.133", "n": "42", "i": 39057, "v": "युधिष्ठिरश्च पृथिवीं निर्दहेद्घोरचक्षुषा । अप्रमेयबलः शौरिर्येषामर्थे च दंशितः । कथं तान्संयुगे कर्ण जेतुमुत्सहसे परान् ।।"},
{"c": "7.133", "n": "43", "i": 39058, "v": "महानपनयस्त्वेष तव नित्यं हि सूतज । यस्त्वमुत्सहसे योद्धुं समरे शौरिणा सह ।।"},
{"c": "7.133", "t": "संजय उवाच ।"},
{"c": "7.133", "n": "44", "i": 39059, "v": "एवमुक्तस्तु राधेयः प्रहसन्भरतर्षभ । अब्रवीच्च तदा कर्णो गुरुं शारद्वतं कृपम् ।।"},
{"c": "7.133", "n": "45", "i": 39060, "v": "सत्यमुक्तं त्वया ब्रह्मन्पाण्डवान्प्रति यद्वचः । एते चान्ये च बहवो गुणाः पाण्डुसुतेषु वै ।।"},
{"c": "7.133", "n": "46", "i": 39061, "v": "अजय्याश्च रणे पार्था देवैरपि सवासवैः । सदैत्ययक्षगन्धर्वपिशाचोरगराक्षसैः । तथापि पार्थाञ्जेष्यामि शक्त्या वासवदत्तया ।।"},
{"c": "7.133", "n": "47", "i": 39062, "v": "ममाप्यमोघा दत्तेयं शक्तिः शक्रेण वै द्विज । एतया निहनिष्यामि सव्यसाचिनमाहवे ।।"},
{"c": "7.133", "n": "48", "i": 39063, "v": "हते तु पाण्डवे कृष्णो भ्रातरश्चास्य सोदराः । अनर्जुना न शक्ष्यन्ति महीं भोक्तुं कथंचन ।।"},
{"c": "7.133", "n": "49", "i": 39064, "v": "तेषु नष्टेषु सर्वेषु पृथिवीयं ससागरा । अयत्नात्कौरवेयस्य वशे स्थास्यति गौतम ।।"},
{"c": "7.133", "n": "50", "i": 39065, "v": "सुनीतैरिह सर्वार्थाः सिध्यन्ते नात्र संशयः । एतमर्थमहं ज्ञात्वा ततो गर्जामि गौतम ।।"},
{"c": "7.133", "n": "51", "i": 39066, "v": "त्वं तु वृद्धश्च विप्रश्च अशक्तश्चापि संयुगे । कृतस्नेहश्च पार्थेषु मोहान्मामवमन्यसे ।।"},
{"c": "7.133", "n": "52", "i": 39067, "v": "यद्येवं वक्ष्यसे भूयो मामप्रियमिह द्विज । ततस्ते खड्गमुद्यम्य जिह्वां छेत्स्यामि दुर्मते ।।"},
{"c": "7.133", "n": "53", "i": 39068, "v": "यच्चापि पाण्डवान्विप्र स्तोतुमिच्छसि संयुगे । भीषयन्सर्वसैन्यानि कौरवेयाणि दुर्मते । अत्रापि शृणु मे वाक्यं यथावद्गदतो द्विज ।।"},
{"c": "7.133", "n": "54", "i": 39069, "v": "दुर्योधनश्च द्रोणश्च शकुनिर्दुर्मुखो जयः । दुःशासनो वृषसेनो मद्रराजस्त्वमेव च । सोमदत्तश्च भूरिश्च तथा द्रौणिर्विविंशतिः ।।"},
{"c": "7.133", "n": "55", "i": 39070, "v": "तिष्ठेयुर्दंशिता यत्र सर्वे युद्धविशारदाः । जयेदेतान्रणे को नु शक्रतुल्यबलोऽप्यरिः ।।"},
{"c": "7.133", "n": "56", "i": 39071, "v": "शूराश्च हि कृतास्त्राश्च बलिनः स्वर्गलिप्सवः । धर्मज्ञा युद्धकुशला हन्युर्युद्धे सुरानपि ।।"},
{"c": "7.133", "n": "57", "i": 39072, "v": "एते स्थास्यन्ति संग्रामे पाण्डवानां वधार्थिनः । जयमाकाङ्क्षमाणा हि कौरवेयस्य दंशिताः ।।"},
{"c": "7.133", "n": "58", "i": 39073, "v": "दैवायत्तमहं मन्ये जयं सुबलिनामपि । यत्र भीष्मो महाबाहुः शेते शरशताचितः ।।"},
{"c": "7.133", "n": "59", "i": 39074, "v": "विकर्णश्चित्रसेनश्च बाह्लीकोऽथ जयद्रथः । भूरिश्रवा जयश्चैव जलसंधः सुदक्षिणः ।।"},
{"c": "7.133", "n": "60", "i": 39075, "v": "शलश्च रथिनां श्रेष्ठो भगदत्तश्च वीर्यवान् । एते चान्ये च राजानो देवैरपि सुदुर्जयाः ।।"},
{"c": "7.133", "n": "61", "i": 39076, "v": "निहताः समरे शूराः पाण्डवैर्बलवत्तराः । किमन्यद्दैवसंयोगान्मन्यसे पुरुषाधम ।।"},
{"c": "7.133", "n": "62", "i": 39077, "v": "यांश्च तान्स्तौषि सततं दुर्योधनरिपून्द्विज । तेषामपि हताः शूराः शतशोऽथ सहस्रशः ।।"},
{"c": "7.133", "n": "63", "i": 39078, "v": "क्षीयन्ते सर्वसैन्यानि कुरूणां पाण्डवैः सह । प्रभावं नात्र पश्यामि पाण्डवानां कथंचन ।।"},
{"c": "7.133", "n": "64", "i": 39079, "v": "यांस्तान्बलवतो नित्यं मन्यसे त्वं द्विजाधम । यतिष्येऽहं यथाशक्ति योद्धुं तैः सह संयुगे । दुर्योधनहितार्थाय जयो दैवे प्रतिष्ठितः ।।"},
{"c": "7.134", "t": "संजय उवाच ।"},
{"c": "7.134", "n": "1", "i": 39080, "v": "तथा परुषितं दृष्ट्वा सूतपुत्रेण मातुलम् । खड्गमुद्यम्य वेगेन द्रौणिरभ्यपतद्द्रुतम् ।।"},
{"c": "7.134", "t": "अश्वत्थामोवाच ।"},
{"c": "7.134", "n": "2", "i": 39081, "v": "कर्ण पश्य सुदुर्बुद्धे तिष्ठेदानीं नराधम । एष तेऽद्य शिरः कायादुद्धरामि सुदुर्मते ।।"},
{"c": "7.134", "t": "संजय उवाच ।"},
{"c": "7.134", "n": "3", "i": 39082, "v": "तमुत्पतन्तं वेगेन राजा दुर्योधनः स्वयम् । न्यवारयन्महाराज कृपश्च द्विपदां वरः ।।"},
{"c": "7.134", "t": "कर्ण उवाच ।"},
{"c": "7.134", "n": "4", "i": 39083, "v": "शूरोऽयं समरश्लाघी दुर्मतिश्च द्विजाधमः । आसादयतु मद्वीर्यं मुञ्चेमं कुरुसत्तम ।।"},
{"c": "7.134", "t": "अश्वत्थामोवाच ।"},
{"c": "7.134", "n": "5", "i": 39084, "v": "तवैतत्क्षम्यतेऽस्माभिः सूतात्मज सुदुर्मते । दर्पमुत्सिक्तमेतत्ते फल्गुनो नाशयिष्यति ।।"},
{"c": "7.134", "t": "दुर्योधन उवाच ।"},
{"c": "7.134", "n": "6", "i": 39085, "v": "अश्वत्थामन्प्रसीदस्व क्षन्तुमर्हसि मानद । कोपः खलु न कर्तव्यः सूतपुत्रे कथंचन ।।"},
{"c": "7.134", "n": "7", "i": 39086, "v": "त्वयि कर्णे कृपे द्रोणे मद्रराजेऽथ सौबले । महत्कार्यं समायत्तं प्रसीद द्विजसत्तम ।।"},
{"c": "7.134", "n": "8", "i": 39087, "v": "एते ह्यभिमुखाः सर्वे राधेयेन युयुत्सवः । आयान्ति पाण्डवा ब्रह्मन्नाह्वयन्तः समन्ततः ।।"},
{"c": "7.134", "t": "संजय उवाच ।"},
{"c": "7.134", "n": "9", "i": 39088, "v": "कर्णोऽपि रथिनां श्रेष्ठश्चापमुद्यम्य वीर्यवान् । कौरवाग्र्यैः परिवृतः शक्रो देवगणैरिव । पर्यतिष्ठत तेजस्वी स्वबाहुबलमाश्रितः ।।"},
{"c": "7.134", "n": "10", "i": 39089, "v": "ततः प्रववृते युद्धं कर्णस्य सह पाण्डवैः । संरब्धस्य महाराज सिंहनादविनादितम् ।।"},
{"c": "7.134", "n": "11", "i": 39090, "v": "ततस्ते पाण्डवा राजन्पाञ्चालाश्च यशस्विनः । दृष्ट्वा कर्णं महाबाहुमुच्चैः शब्दमथानदन् ।।"},
{"c": "7.134", "n": "12", "i": 39091, "v": "अयं कर्णः कुतः कर्णस्तिष्ठ कर्ण महारणे । युध्यस्व सहितोऽस्माभिर्दुरात्मन्पुरुषाधम ।।"},
{"c": "7.134", "n": "13", "i": 39092, "v": "अन्ये तु दृष्ट्वा राधेयं क्रोधरक्तेक्षणाब्रुवन् । हन्यतामयमुत्सिक्तः सूतपुत्रोऽल्पचेतनः ।।"},
{"c": "7.134", "n": "14", "i": 39093, "v": "सर्वैः पार्थिवशार्दूलैर्नानेनार्थोऽस्ति जीवता । अत्यन्तवैरी पार्थानां सततं पापपूरुषः ।।"},
{"c": "7.134", "n": "15", "i": 39094, "v": "एष मूलं ह्यनर्थानां दुर्योधनमते स्थितः । हतैनमिति जल्पन्तः क्षत्रियाः समुपाद्रवन् ।।"},
{"c": "7.134", "n": "16", "i": 39095, "v": "महता शरवर्षेण छादयन्तो महारथाः । वधार्थं सूतपुत्रस्य पाण्डवेयेन चोदिताः ।।"},
{"c": "7.134", "n": "17", "i": 39096, "v": "तांस्तु सर्वांस्तथा दृष्ट्वा धावमानान्महारथान् । न विव्यथे सूतपुत्रो न च त्रासमगच्छत ।।"},
{"c": "7.134", "n": "18", "i": 39097, "v": "दृष्ट्वा नगरकल्पं तमुद्धूतं सैन्यसागरम् । पिप्रीषुस्तव पुत्राणां संग्रामेष्वपराजितः ।।"},
{"c": "7.134", "n": "19", "i": 39098, "v": "सायकौघेन बलवान्क्षिप्रकारी महाबलः । वारयामास तत्सैन्यं समन्ताद्भरतर्षभ ।।"},
{"c": "7.134", "n": "20", "i": 39099, "v": "ततस्तु शरवर्षेण पार्थिवास्तमवारयन् । धनूंषि ते विधुन्वानाः शतशोऽथ सहस्रशः । अयोधयन्त राधेयं शक्रं दैत्यगणा इव ।।"},
{"c": "7.134", "n": "21", "i": 39100, "v": "शरवर्षं तु तत्कर्णः पार्थिवैः समुदीरितम् । शरवर्षेण महता समन्ताद्व्यकिरत्प्रभो ।।"},
{"c": "7.134", "n": "22", "i": 39101, "v": "तद्युद्धमभवत्तेषां कृतप्रतिकृतैषिणाम् । यथा देवासुरे युद्धे शक्रस्य सह दानवैः ।।"},
{"c": "7.134", "n": "23", "i": 39102, "v": "तत्राद्भुतमपश्याम सूतपुत्रस्य लाघवम् । यदेनं समरे यत्ता नाप्नुवन्त परे युधि ।।"},
{"c": "7.134", "n": "24", "i": 39103, "v": "निवार्य च शरौघांस्तान्पार्थिवानां महारथः । युगेष्वीषासु छत्रेषु ध्वजेषु च हयेषु च । आत्मनामाङ्कितान्बाणान्राधेयः प्राहिणोच्छितान् ।।"},
{"c": "7.134", "n": "25", "i": 39104, "v": "ततस्ते व्याकुलीभूता राजानः कर्णपीडिताः । बभ्रमुस्तत्र तत्रैव गावः शीतार्दिता इव ।।"},
{"c": "7.134", "n": "26", "i": 39105, "v": "हयानां वध्यमानानां गजानां रथिनां तथा । तत्र तत्राभ्यवेक्षामः संघान्कर्णेन पातितान् ।।"},
{"c": "7.134", "n": "27", "i": 39106, "v": "शिरोभिः पतितै राजन्बाहुभिश्च समन्ततः । आस्तीर्णा वसुधा सर्वा शूराणामनिवर्तिनाम् ।।"},
{"c": "7.134", "n": "28", "i": 39107, "v": "हतैश्च हन्यमानैश्च निष्टनद्भिश्च सर्वशः । बभूवायोधनं रौद्रं वैवस्वतपुरोपमम् ।।"},
{"c": "7.134", "n": "29", "i": 39108, "v": "ततो दुर्योधनो राजा दृष्ट्वा कर्णस्य विक्रमम् । अश्वत्थामानमासाद्य तदा वाक्यमुवाच ह ।।"},
{"c": "7.134", "n": "30", "i": 39109, "v": "युध्यतेऽसौ रणे कर्णो दंशितः सर्वपार्थिवैः । पश्यैतां द्रवतीं सेनां कर्णसायकपीडिताम् । कार्त्तिकेयेन विध्वस्तामासुरीं पृतनामिव ।।"},
{"c": "7.134", "n": "31", "i": 39110, "v": "दृष्ट्वैतां निर्जितां सेनां रणे कर्णेन धीमता । अभियात्येष बीभत्सुः सूतपुत्रजिघांसया ।।"},
{"c": "7.134", "n": "32", "i": 39111, "v": "तद्यथा पश्यमानानां सूतपुत्रं महारथम् । न हन्यात्पाण्डवः संख्ये तथा नीतिर्विधीयताम् ।।"},
{"c": "7.134", "n": "33", "i": 39112, "v": "ततो द्रौणिः कृपः शल्यो हार्दिक्यश्च महारथः । प्रत्युद्ययुस्तदा पार्थं सूतपुत्रपरीप्सया ।।"},
{"c": "7.134", "n": "34", "i": 39113, "v": "आयान्तं दृश्य कौन्तेयं वृत्रं देवचमूमिव । प्रत्युद्ययौ तदा कर्णो यथा शक्रः प्रतापवान् ।।"},
{"c": "7.134", "t": "धृतराष्ट्र उवाच ।"},
{"c": "7.134", "n": "35", "i": 39114, "v": "संरब्धं फल्गुनं दृष्ट्वा कालान्तकयमोपमम् । कर्णो वैकर्तनः सूत प्रत्यपद्यत्किमुत्तरम् ।।"},
{"c": "7.134", "n": "36", "i": 39115, "v": "स ह्यस्पर्धत पार्थेन नित्यमेव महारथः । आशंसते च बीभत्सुं युद्धे जेतुं सुदारुणे ।।"},
{"c": "7.134", "n": "37", "i": 39116, "v": "स तु तं सहसा प्राप्तं नित्यमत्यन्तवैरिणम् । कर्णो वैकर्तनः सूत किमुत्तरमपद्यत ।।"},
{"c": "7.134", "t": "संजय उवाच ।"},
{"c": "7.134", "n": "38", "i": 39117, "v": "आयान्तं पाण्डवं दृष्ट्वा गजः प्रतिगजं यथा । असंभ्रान्ततरः कर्णः प्रत्युदीयाद्धनंजयम् ।।"},
{"c": "7.134", "n": "39", "i": 39118, "v": "तमापतन्तं वेगेन वैकर्तनमजिह्मगैः । वारयामास तेजस्वी पाण्डवः शत्रुतापनः ।।"},
{"c": "7.134", "n": "40", "i": 39119, "v": "तं कर्णः शरजालेन छादयामास मारिष । विव्याध च सुसंक्रुद्धः शरैस्त्रिभिरजिह्मगैः ।।"},
{"c": "7.134", "n": "41", "i": 39120, "v": "तस्य तल्लाघवं पार्थो नामृष्यत महाबलः । तस्मै बाणाञ्शिलाधौतान्प्रसन्नाग्रानजिह्मगान् ।।"},
{"c": "7.134", "n": "42", "i": 39121, "v": "प्राहिणोत्सूतपुत्राय त्रिंशतं शत्रुतापनः । विव्याध चैनं संरब्धो बाणेनैकेन वीर्यवान् ।।"},
{"c": "7.134", "n": "43", "i": 39122, "v": "सव्ये भुजाग्रे बलवान्नाराचेन हसन्निव । तस्य विद्धस्य वेगेन कराच्चापं पपात ह ।।"},
{"c": "7.134", "n": "44", "i": 39123, "v": "पुनरादाय तच्चापं निमेषार्धान्महाबलः । छादयामास बाणौघैः फल्गुनं कृतहस्तवत् ।।"},
{"c": "7.134", "n": "45", "i": 39124, "v": "शरवृष्टिं तु तां मुक्तां सूतपुत्रेण भारत । व्यधमच्छरवर्षेण स्मयन्निव धनंजयः ।।"},
{"c": "7.134", "n": "46", "i": 39125, "v": "तौ परस्परमासाद्य शरवर्षेण पार्थिव । छादयेतां महेष्वासौ कृतप्रतिकृतैषिणौ ।।"},
{"c": "7.134", "n": "47", "i": 39126, "v": "तदद्भुतमभूद्युद्धं कर्णपाण्डवयोर्मृधे । क्रुद्धयोर्वाशिताहेतोर्वन्ययोर्गजयोरिव ।।"},
{"c": "7.134", "n": "48", "i": 39127, "v": "ततः पार्थो महेष्वासो दृष्ट्वा कर्णस्य विक्रमम् । मुष्टिदेशे धनुस्तस्य चिच्छेद त्वरयान्वितः ।।"},
{"c": "7.134", "n": "49", "i": 39128, "v": "अश्वांश्च चतुरो भल्लैरनयद्यमसादनम् । सारथेश्च शिरः कायादहरच्छत्रुतापनः ।।"},
{"c": "7.134", "n": "50", "i": 39129, "v": "अथैनं छिन्नधन्वानं हताश्वं हतसारथिम् । विव्याध सायकैः पार्थश्चतुर्भिः पाण्डुनन्दनः ।।"},
{"c": "7.134", "n": "51", "i": 39130, "v": "हताश्वात्तु रथात्तूर्णमवप्लुत्य नरर्षभः । आरुरोह रथं तूर्णं कृपस्य शरपीडितः ।।"},
{"c": "7.134", "n": "52", "i": 39131, "v": "राधेयं निर्जितं दृष्ट्वा तावका भरतर्षभ । धनंजयशरैर्नुन्नाः प्राद्रवन्त दिशो दश ।।"},
{"c": "7.134", "n": "53", "i": 39132, "v": "द्रवतस्तान्समालोक्य राजा दुर्योधनो नृप । निवर्तयामास तदा वाक्यं चेदमुवाच ह ।।"},
{"c": "7.134", "n": "54", "i": 39133, "v": "अलं द्रुतेन वः शूरास्तिष्ठध्वं क्षत्रियर्षभाः । एष पार्थवधायाहं स्वयं गच्छामि संयुगे । अहं पार्थान्हनिष्यामि सपाञ्चालान्ससोमकान् ।।"},
{"c": "7.134", "n": "55", "i": 39134, "v": "अद्य मे युध्यमानस्य सह गाण्डीवधन्वना । द्रक्ष्यन्ति विक्रमं पार्थाः कालस्येव युगक्षये ।।"},
{"c": "7.134", "n": "56", "i": 39135, "v": "अद्य मद्बाणजालानि विमुक्तानि सहस्रशः । द्रक्ष्यन्ति समरे योधाः शलभानामिवायतीः ।।"},
{"c": "7.134", "n": "57", "i": 39136, "v": "अद्य बाणमयं वर्षं सृजतो मम धन्विनः । जीमूतस्येव घर्मान्ते द्रक्ष्यन्ति युधि सैनिकाः ।।"},
{"c": "7.134", "n": "58", "i": 39137, "v": "जेष्याम्यद्य रणे पार्थं सायकैर्नतपर्वभिः । तिष्ठध्वं समरे शूरा भयं त्यजत फल्गुनात् ।।"},
{"c": "7.134", "n": "59", "i": 39138, "v": "न हि मद्वीर्यमासाद्य फल्गुनः प्रसहिष्यति । यथा वेलां समासाद्य सागरो मकरालयः ।।"},
{"c": "7.134", "n": "60", "i": 39139, "v": "इत्युक्त्वा प्रययौ राजा सैन्येन महता वृतः । फल्गुनं प्रति दुर्धर्षः क्रोधसंरक्तलोचनः ।।"},
{"c": "7.134", "n": "61", "i": 39140, "v": "तं प्रयान्तं महाबाहुं दृष्ट्वा शारद्वतस्तदा । अश्वत्थामानमासाद्य वाक्यमेतदुवाच ह ।।"},
{"c": "7.134", "n": "62", "i": 39141, "v": "एष राजा महाबाहुरमर्षी क्रोधमूर्छितः । पतंगवृत्तिमास्थाय फल्गुनं योद्धुमिच्छति ।।"},
{"c": "7.134", "n": "63", "i": 39142, "v": "यावन्नः पश्यमानानां प्राणान्पार्थेन संगतः । न जह्यात्पुरुषव्याघ्रस्तावद्वारय कौरवम् ।।"},
{"c": "7.134", "n": "64", "i": 39143, "v": "यावत्फल्गुनबाणानां गोचरं नाधिगच्छति । कौरवः पार्थिवो वीरस्तावद्वारय तं द्रुतम् ।।"},
{"c": "7.134", "n": "65", "i": 39144, "v": "यावत्पार्थशरैर्घोरैर्निर्मुक्तोरगसंनिभैः । न भस्मीक्रियते राजा तावद्युद्धान्निवार्यताम् ।।"},
{"c": "7.134", "n": "66", "i": 39145, "v": "अयुक्तमिव पश्यामि तिष्ठत्स्वस्मासु मानद । स्वयं युद्धाय यद्राजा पार्थं यात्यसहायवान् ।।"},
{"c": "7.134", "n": "67", "i": 39146, "v": "दुर्लभं जीवितं मन्ये कौरव्यस्य किरीटिना । युध्यमानस्य पार्थेन शार्दूलेनेव हस्तिनः ।।"},
{"c": "7.134", "n": "68", "i": 39147, "v": "मातुलेनैवमुक्तस्तु द्रौणिः शस्त्रभृतां वरः । दुर्योधनमिदं वाक्यं त्वरितं समभाषत ।।"},
{"c": "7.134", "n": "69", "i": 39148, "v": "मयि जीवति गान्धारे न युद्धं गन्तुमर्हसि । मामनादृत्य कौरव्य तव नित्यं हितैषिणम् ।।"},
{"c": "7.134", "n": "70", "i": 39149, "v": "न हि ते संभ्रमः कार्यः पार्थस्य विजयं प्रति । अहमावारयिष्यामि पार्थं तिष्ठ सुयोधन ।।"},
{"c": "7.134", "t": "दुर्योधन उवाच ।"},
{"c": "7.134", "n": "71", "i": 39150, "v": "आचार्यः पाण्डुपुत्रान्वै पुत्रवत्परिरक्षति । त्वमप्युपेक्षां कुरुषे तेषु नित्यं द्विजोत्तम ।।"},
{"c": "7.134", "n": "72", "i": 39151, "v": "मम वा मन्दभाग्यत्वान्मन्दस्ते विक्रमो युधि । धर्मराजप्रियार्थं वा द्रौपद्या वा न विद्म तत् ।।"},
{"c": "7.134", "n": "73", "i": 39152, "v": "धिगस्तु मम लुब्धस्य यत्कृते सर्वबान्धवाः । सुखार्हाः परमं दुःखं प्राप्नुवन्त्यपराजिताः ।।"},
{"c": "7.134", "n": "74", "i": 39153, "v": "को हि शस्त्रभृतां मुख्यो महेश्वरसमो युधि । शत्रून्न क्षपयेच्छक्तो यो न स्याद्गौतमीसुतः ।।"},
{"c": "7.134", "n": "75", "i": 39154, "v": "अश्वत्थामन्प्रसीदस्व नाशयैतान्ममाहितान् । तवास्त्रगोचरे शक्ताः स्थातुं देवापि नानघ ।।"},
{"c": "7.134", "n": "76", "i": 39155, "v": "पाञ्चालान्सोमकांश्चैव जहि द्रौणे सहानुगान् । वयं शेषान्हनिष्यामस्त्वयैव परिरक्षिताः ।।"},
{"c": "7.134", "n": "77", "i": 39156, "v": "एते हि सोमका विप्र पाञ्चालाश्च यशस्विनः । मम सैन्येषु संरब्धा विचरन्ति दवाग्निवत् ।।"},
{"c": "7.134", "n": "78", "i": 39157, "v": "तान्वारय महाबाहो केकयांश्च नरोत्तम । पुरा कुर्वन्ति निःशेषं रक्ष्यमाणाः किरीटिना ।।"},
{"c": "7.134", "n": "79", "i": 39158, "v": "आदौ वा यदि वा पश्चात्तवेदं कर्म मारिष । त्वमुत्पन्नो महाबाहो पाञ्चालानां वधं प्रति ।।"},
{"c": "7.134", "n": "80", "i": 39159, "v": "करिष्यसि जगत्सर्वमपाञ्चालं किलाच्युत । एवं सिद्धाब्रुवन्वाचो भविष्यति च तत्तथा ।।"},
{"c": "7.134", "n": "81", "i": 39160, "v": "न तेऽस्त्रगोचरे शक्ताः स्थातुं देवाः सवासवाः । किमु पार्थाः सपाञ्चालाः सत्यमेतद्वचो मम ।।"},
{"c": "7.135", "t": "संजय उवाच ।"},
{"c": "7.135", "n": "1", "i": 39161, "v": "दुर्योधनेनैवमुक्तो द्रौणिराहवदुर्मदः । प्रत्युवाच महाबाहो यथा वदसि कौरव ।।"},
{"c": "7.135", "n": "2", "i": 39162, "v": "प्रिया हि पाण्डवा नित्यं मम चापि पितुश्च मे । तथैवावां प्रियौ तेषां न तु युद्धे कुरूद्वह । शक्तितस्तात युध्यामस्त्यक्त्वा प्राणानभीतवत् ।।"},
{"c": "7.135", "n": "3", "i": 39163, "v": "अहं कर्णश्च शल्यश्च कृपो हार्दिक्य एव च । निमेषात्पाण्डवीं सेनां क्षपयेम नृपोत्तम ।।"},
{"c": "7.135", "n": "4", "i": 39164, "v": "ते चापि कौरवीं सेनां निमेषार्धात्कुरूद्वह । क्षपयेयुर्महाबाहो न स्याम यदि संयुगे ।।"},
{"c": "7.135", "n": "5", "i": 39165, "v": "युध्यतां पाण्डवाञ्शक्त्या तेषां चास्मान्युयुत्सताम् । तेजस्तु तेज आसाद्य प्रशमं याति भारत ।।"},
{"c": "7.135", "n": "6", "i": 39166, "v": "अशक्या तरसा जेतुं पाण्डवानामनीकिनी । जीवत्सु पाण्डुपुत्रेषु तद्धि सत्यं ब्रवीमि ते ।।"},
{"c": "7.135", "n": "7", "i": 39167, "v": "आत्मार्थं युध्यमानास्ते समर्थाः पाण्डुनन्दनाः । किमर्थं तव सैन्यानि न हनिष्यन्ति भारत ।।"},
{"c": "7.135", "n": "8", "i": 39168, "v": "त्वं हि लुब्धतमो राजन्निकृतिज्ञश्च कौरव । सर्वातिशङ्की मानी च ततोऽस्मानतिशङ्कसे ।।"},
{"c": "7.135", "n": "9", "i": 39169, "v": "अहं तु यत्नमास्थाय त्वदर्थे त्यक्तजीवितः । एष गच्छामि संग्रामं त्वत्कृते कुरुनन्दन ।।"},
{"c": "7.135", "n": "10", "i": 39170, "v": "योत्स्येऽहं शत्रुभिः सार्धं जेष्यामि च वरान्वरान् । पाञ्चालैः सह योत्स्यामि सोमकैः केकयैस्तथा । पाण्डवेयैश्च संग्रामे त्वत्प्रियार्थमरिंदम ।।"},
{"c": "7.135", "n": "11", "i": 39171, "v": "अद्य मद्बाणनिर्दग्धाः पाञ्चालाः सोमकास्तथा । सिंहेनेवार्दिता गावो विद्रविष्यन्ति सर्वतः ।।"},
{"c": "7.135", "n": "12", "i": 39172, "v": "अद्य धर्मसुतो राजा दृष्ट्वा मम पराक्रमम् । अश्वत्थाममयं लोकं मंस्यते सह सोमकैः ।।"},
{"c": "7.135", "n": "13", "i": 39173, "v": "आगमिष्यति निर्वेदं धर्मपुत्रो युधिष्ठिरः । दृष्ट्वा विनिहतान्संख्ये पाञ्चालान्सोमकैः सह ।।"},
{"c": "7.135", "n": "14", "i": 39174, "v": "ये मां युद्धेऽभियोत्स्यन्ति तान्हनिष्यामि भारत । न हि ते वीर मुच्येरन्मद्बाह्वन्तरमागताः ।।"},
{"c": "7.135", "n": "15", "i": 39175, "v": "एवमुक्त्वा महाबाहुः पुत्रं दुर्योधनं तव । अभ्यवर्तत युद्धाय द्रावयन्सर्वधन्विनः । चिकीर्षुस्तव पुत्राणां प्रियं प्राणभृतां वरः ।।"},
{"c": "7.135", "n": "16", "i": 39176, "v": "ततोऽब्रवीत्सकैकेयान्पाञ्चालान्गौतमीसुतः । प्रहरध्वमितः सर्वे मम गात्रे महारथाः । स्थिरीभूताश्च युध्यध्वं दर्शयन्तोऽस्त्रलाघवम् ।।"},
{"c": "7.135", "n": "17", "i": 39177, "v": "एवमुक्तास्तु ते सर्वे शस्त्रवृष्टिमपातयन् । द्रौणिं प्रति महाराज जलं जलधरा इव ।।"},
{"c": "7.135", "n": "18", "i": 39178, "v": "तान्निहत्य शरान्द्रौणिर्दश वीरानपोथयत् । प्रमुखे पाण्डुपुत्राणां धृष्टद्युम्नस्य चाभिभो ।।"},
{"c": "7.135", "n": "19", "i": 39179, "v": "ते हन्यमानाः समरे पाञ्चालाः सृञ्जयास्तथा । परित्यज्य रणे द्रौणिं व्यद्रवन्त दिशो दश ।।"},
{"c": "7.135", "n": "20", "i": 39180, "v": "तान्दृष्ट्वा द्रवतः शूरान्पाञ्चालान्सहसोमकान् । धृष्टद्युम्नो महाराज द्रौणिमभ्यद्रवद्युधि ।।"},
{"c": "7.135", "n": "21", "i": 39181, "v": "ततः काञ्चनचित्राणां सजलाम्बुदनादिनाम् । वृतः शतेन शूराणां रथानामनिवर्तिनाम् ।।"},
{"c": "7.135", "n": "22", "i": 39182, "v": "पुत्रः पाञ्चालराजस्य धृष्टद्युम्नो महारथः । द्रौणिमित्यब्रवीद्वाक्यं दृष्ट्वा योधान्निपातितान् ।।"},
{"c": "7.135", "n": "23", "i": 39183, "v": "आचार्यपुत्र दुर्बुद्धे किमन्यैर्निहतैस्तव । समागच्छ मया सार्धं यदि शूरोऽसि संयुगे । अहं त्वां निहनिष्यामि तिष्ठेदानीं ममाग्रतः ।।"},
{"c": "7.135", "n": "24", "i": 39184, "v": "ततस्तमाचार्यसुतं धृष्टद्युम्नः प्रतापवान् । मर्मभिद्भिः शरैस्तीक्ष्णैर्जघान भरतर्षभ ।।"},
{"c": "7.135", "n": "25", "i": 39185, "v": "ते तु पङ्क्तीकृता द्रौणिं शरा विविशुराशुगाः । रुक्मपुङ्खाः प्रसन्नाग्राः सर्वकायावदारणाः । मध्वर्थिन इवोद्दामा भ्रमराः पुष्पितं द्रुमम् ।।"},
{"c": "7.135", "n": "26", "i": 39186, "v": "सोऽतिविद्धो भृशं क्रुद्धः पदाक्रान्त इवोरगः । मानी द्रौणिरसंभ्रान्तो बाणपाणिरभाषत ।।"},
{"c": "7.135", "n": "27", "i": 39187, "v": "धृष्टद्युम्न स्थिरो भूत्वा मुहूर्तं प्रतिपालय । यावत्त्वां निशितैर्बाणैः प्रेषयामि यमक्षयम् ।।"},
{"c": "7.135", "n": "28", "i": 39188, "v": "द्रौणिरेवमथाभाष्य पार्षतं परवीरहा । छादयामास बाणौघैः समन्ताल्लघुहस्तवत् ।।"},
{"c": "7.135", "n": "29", "i": 39189, "v": "स छाद्यमानः समरे द्रौणिना युद्धदुर्मदः । द्रौणिं पाञ्चालतनयो वाग्भिरातर्जयत्तदा ।।"},
{"c": "7.135", "n": "30", "i": 39190, "v": "न जानीषे प्रतिज्ञां मे विप्रोत्पत्तिं तथैव च । द्रोणं हत्वा किल मया हन्तव्यस्त्वं सुदुर्मते । ततस्त्वाहं न हन्म्यद्य द्रोणे जीवति संयुगे ।।"},
{"c": "7.135", "n": "31", "i": 39191, "v": "इमां तु रजनीं प्राप्तामप्रभातां सुदुर्मते । निहत्य पितरं तेऽद्य ततस्त्वामपि संयुगे । नेष्यामि मृत्युलोकायेत्येवं मे मनसि स्थितम् ।।"},
{"c": "7.135", "n": "32", "i": 39192, "v": "यस्ते पार्थेषु विद्वेषो या भक्तिः कौरवेषु च । तां दर्शय स्थिरो भूत्वा न मे जीवन्विमोक्ष्यसे ।।"},
{"c": "7.135", "n": "33", "i": 39193, "v": "यो हि ब्राह्मण्यमुत्सृज्य क्षत्रधर्मरतो द्विजः । स वध्यः सर्वलोकस्य यथा त्वं पुरुषाधम ।।"},
{"c": "7.135", "n": "34", "i": 39194, "v": "इत्युक्तः परुषं वाक्यं पार्षतेन द्विजोत्तमः । क्रोधमाहारयत्तीव्रं तिष्ठ तिष्ठेति चाब्रवीत् ।।"},
{"c": "7.135", "n": "35", "i": 39195, "v": "निर्दहन्निव चक्षुर्भ्यां पार्षतं सोऽभ्यवैक्षत । छादयामास च शरैर्निःश्वसन्पन्नगो यथा ।।"},
{"c": "7.135", "n": "36", "i": 39196, "v": "स छाद्यमानः समरे द्रौणिना राजसत्तम । सर्वपाञ्चालसेनाभिः संवृतो रथसत्तमः ।।"},
{"c": "7.135", "n": "37", "i": 39197, "v": "नाकम्पत महाबाहुः स्वधैर्यं समुपाश्रितः । सायकांश्चैव विविधानश्वत्थाम्नि मुमोच ह ।।"},
{"c": "7.135", "n": "38", "i": 39198, "v": "तौ पुनः संन्यवर्तेतां प्राणद्यूतपरे रणे । निवारयन्तौ बाणौघैः परस्परममर्षिणौ । उत्सृजन्तौ महेष्वासौ शरवृष्टीः समन्ततः ।।"},
{"c": "7.135", "n": "39", "i": 39199, "v": "द्रौणिपार्षतयोर्युद्धं घोररूपं भयानकम् । दृष्ट्वा संपूजयामासुः सिद्धचारणवातिकाः ।।"},
{"c": "7.135", "n": "40", "i": 39200, "v": "शरौघैः पूरयन्तौ तावाकाशं प्रदिशस्तथा । अलक्ष्यौ समयुध्येतां महत्कृत्वा शरैस्तमः ।।"},
{"c": "7.135", "n": "41", "i": 39201, "v": "नृत्यमानाविव रणे मण्डलीकृतकार्मुकौ । परस्परवधे यत्तौ परस्परजयैषिणौ ।।"},
{"c": "7.135", "n": "42", "i": 39202, "v": "अयुध्येतां महाबाहू चित्रं लघु च सुष्ठु च । संपूज्यमानौ समरे योधमुख्यैः सहस्रशः ।।"},
{"c": "7.135", "n": "43", "i": 39203, "v": "तौ प्रयुद्धौ रणे दृष्ट्वा वने वन्यौ गजाविव । उभयोः सेनयोर्हर्षस्तुमुलः समपद्यत ।।"},
{"c": "7.135", "n": "44", "i": 39204, "v": "सिंहनादरवाश्चासन्दध्मुः शङ्खांश्च मारिष । वादित्राण्यभ्यवाद्यन्त शतशोऽथ सहस्रशः ।।"},
{"c": "7.135", "n": "45", "i": 39205, "v": "तस्मिंस्तु तुमुले युद्धे भीरूणां भयवर्धने । मुहूर्तमिव तद्युद्धं समरूपं तदाभवत् ।।"},
{"c": "7.135", "n": "46", "i": 39206, "v": "ततो द्रौणिर्महाराज पार्षतस्य महात्मनः । ध्वजं धनुस्तथा छत्रमुभौ च पार्ष्णिसारथी । सूतमश्वांश्च चतुरो निहत्याभ्यद्रवद्रणे ।।"},
{"c": "7.135", "n": "47", "i": 39207, "v": "पाञ्चालांश्चैव तान्सर्वान्बाणैः संनतपर्वभिः । व्यद्रावयदमेयात्मा शतशोऽथ सहस्रशः ।।"},
{"c": "7.135", "n": "48", "i": 39208, "v": "ततः प्रविव्यथे सेना पाण्डवी भरतर्षभ । दृष्ट्वा द्रौणेर्महत्कर्म वासवस्येव संयुगे ।।"},
{"c": "7.135", "n": "49", "i": 39209, "v": "शतेन च शतं हत्वा पाञ्चालानां महारथः । त्रिभिश्च निशितैर्बाणैर्हत्वा त्रीन्वै महारथान् ।।"},
{"c": "7.135", "n": "50", "i": 39210, "v": "द्रौणिर्द्रुपदपुत्रस्य फल्गुनस्य च पश्यतः । नाशयामास पाञ्चालान्भूयिष्ठं ये व्यवस्थिताः ।।"},
{"c": "7.135", "n": "51", "i": 39211, "v": "ते वध्यमानाः पाञ्चालाः समरे सह सृञ्जयैः । अगच्छन्द्रौणिमुत्सृज्य विप्रकीर्णरथध्वजाः ।।"},
{"c": "7.135", "n": "52", "i": 39212, "v": "स जित्वा समरे शत्रून्द्रोणपुत्रो महारथः । ननाद सुमहानादं तपान्ते जलदो यथा ।।"},
{"c": "7.135", "n": "53", "i": 39213, "v": "स निहत्य बहूञ्शूरानश्वत्थामा व्यरोचत । युगान्ते सर्वभूतानि भस्म कृत्वेव पावकः ।।"},
{"c": "7.135", "n": "54", "i": 39214, "v": "संपूज्यमानो युधि कौरवेयै;र्विजित्य संख्येऽरिगणान्सहस्रशः । व्यरोचत द्रोणसुतः प्रतापवा;न्यथा सुरेन्द्रोऽरिगणान्निहत्य ।।"},
{"c": "7.136", "t": "संजय उवाच ।"},
{"c": "7.136", "n": "1", "i": 39215, "v": "ततो युधिष्ठिरश्चैव भीमसेनश्च पाण्डवः । द्रोणपुत्रं महाराज समन्तात्पर्यवारयन् ।।"},
{"c": "7.136", "n": "2", "i": 39216, "v": "ततो दुर्योधनो राजा भारद्वाजेन संवृतः । अभ्ययात्पाण्डवान्संख्ये ततो युद्धमवर्तत । घोररूपं महाराज भीरूणां भयवर्धनम् ।।"},
{"c": "7.136", "n": "3", "i": 39217, "v": "अम्बष्ठान्मालवान्वङ्गाञ्शिबींस्त्रैगर्तकानपि । प्राहिणोन्मृत्युलोकाय गणान्क्रुद्धो युधिष्ठिरः ।।"},
{"c": "7.136", "n": "4", "i": 39218, "v": "अभीषाहाञ्शूरसेनान्क्षत्रियान्युद्धदुर्मदान् । निकृत्य पृथिवीं चक्रे भीमः शोणितकर्दमाम् ।।"},
{"c": "7.136", "n": "5", "i": 39219, "v": "यौधेयारट्टराजन्यान्मद्रकांश्च गणान्युधि । प्राहिणोन्मृत्युलोकाय किरीटी निशितैः शरैः ।।"},
{"c": "7.136", "n": "6", "i": 39220, "v": "प्रगाढमञ्जोगतिभिर्नाराचैरभिपीडिताः । निपेतुर्द्विरदा भूमौ द्विशृङ्गा इव पर्वताः ।।"},
{"c": "7.136", "n": "7", "i": 39221, "v": "निकृत्तैर्हस्तिहस्तैश्च लुठमानैस्ततस्ततः । रराज वसुधा कीर्णा विसर्पद्भिरिवोरगैः ।।"},
{"c": "7.136", "n": "8", "i": 39222, "v": "क्षिप्तैः कनकचित्रैश्च नृपच्छत्रैः क्षितिर्बभौ । द्यौरिवादित्यचन्द्राद्यैर्ग्रहैः कीर्णा युगक्षये ।।"},
{"c": "7.136", "n": "9", "i": 39223, "v": "हत प्रहरताभीता विध्यत व्यवकृन्तत । इत्यासीत्तुमुलः शब्दः शोणाश्वस्य रथं प्रति ।।"},
{"c": "7.136", "n": "10", "i": 39224, "v": "द्रोणस्तु परमक्रुद्धो वायव्यास्त्रेण संयुगे । व्यधमत्तान्यथा वायुर्मेघानिव दुरत्ययः ।।"},
{"c": "7.136", "n": "11", "i": 39225, "v": "ते हन्यमाना द्रोणेन पाञ्चालाः प्राद्रवन्भयात् । पश्यतो भीमसेनस्य पार्थस्य च महात्मनः ।।"},
{"c": "7.136", "n": "12", "i": 39226, "v": "ततः किरीटी भीमश्च सहसा संन्यवर्तताम् । महता रथवंशेन परिगृह्य बलं तव ।।"},
{"c": "7.136", "n": "13", "i": 39227, "v": "बीभत्सुर्दक्षिणं पार्श्वमुत्तरं तु वृकोदरः । भारद्वाजं शरौघाभ्यां महद्भ्यामभ्यवर्षताम् ।।"},
{"c": "7.136", "n": "14", "i": 39228, "v": "तौ तदा सृञ्जयाश्चैव पाञ्चालाश्च महारथाः । अन्वगच्छन्महाराज मत्स्याश्च सह सोमकैः ।।"},
{"c": "7.136", "n": "15", "i": 39229, "v": "तथैव तव पुत्रस्य रथोदाराः प्रहारिणः । महत्या सेनया सार्धं जग्मुर्द्रोणरथं प्रति ।।"},
{"c": "7.136", "n": "16", "i": 39230, "v": "ततः सा भारती सेना वध्यमाना किरीटिना । तमसा निद्रया चैव पुनरेव व्यदीर्यत ।।"},
{"c": "7.136", "n": "17", "i": 39231, "v": "द्रोणेन वार्यमाणास्ते स्वयं तव सुतेन च । न शक्यन्ते महाराज योधा वारयितुं तदा ।।"},
{"c": "7.136", "n": "18", "i": 39232, "v": "सा पाण्डुपुत्रस्य शरैर्दार्यमाणा महाचमूः । तमसा संवृते लोके व्यद्रवत्सर्वतोमुखी ।।"},
{"c": "7.136", "n": "19", "i": 39233, "v": "उत्सृज्य शतशो वाहांस्तत्र केचिन्नराधिपाः । प्राद्रवन्त महाराज भयाविष्टाः समन्ततः ।।"},
{"c": "7.137", "t": "संजय उवाच ।"},
{"c": "7.137", "n": "1", "i": 39234, "v": "सोमदत्तं तु संप्रेक्ष्य विधुन्वानं महद्धनुः । सात्यकिः प्राह यन्तारं सोमदत्ताय मां वह ।।"},
{"c": "7.137", "n": "2", "i": 39235, "v": "न ह्यहत्वा रणे शत्रुं बाह्लीकं कौरवाधमम् । निवर्तिष्ये रणात्सूत सत्यमेतद्वचो मम ।।"},
{"c": "7.137", "n": "3", "i": 39236, "v": "ततः संप्रेषयद्यन्ता सैन्धवांस्तान्महाजवान् । तुरङ्गमाञ्शङ्खवर्णान्सर्वशब्दातिगान्रणे ।।"},
{"c": "7.137", "n": "4", "i": 39237, "v": "तेऽवहन्युयुधानं तु मनोमारुतरंहसः । यथेन्द्रं हरयो राजन्पुरा दैत्यवधोद्यतम् ।।"},
{"c": "7.137", "n": "5", "i": 39238, "v": "तमापतन्तं संप्रेक्ष्य सात्वतं रभसं रणे । सोमदत्तो महाबाहुरसंभ्रान्तोऽभ्यवर्तत ।।"},
{"c": "7.137", "n": "6", "i": 39239, "v": "विमुञ्चञ्शरवर्षाणि पर्जन्य इव वृष्टिमान् । छादयामास शैनेयं जलदो भास्करं यथा ।।"},
{"c": "7.137", "n": "7", "i": 39240, "v": "असंभ्रान्तश्च समरे सात्यकिः कुरुपुंगवम् । छादयामास बाणौघैः समन्ताद्भरतर्षभ ।।"},
{"c": "7.137", "n": "8", "i": 39241, "v": "सोमदत्तस्तु तं षष्ट्या विव्याधोरसि माधवम् । सात्यकिश्चापि तं राजन्नविध्यत्सायकैः शितैः ।।"},
{"c": "7.137", "n": "9", "i": 39242, "v": "तावन्योन्यं शरैः कृत्तौ व्यराजेतां नरर्षभौ । सुपुष्पौ पुष्पसमये पुष्पिताविव किंशुकौ ।।"},
{"c": "7.137", "n": "10", "i": 39243, "v": "रुधिरोक्षितसर्वाङ्गौ कुरुवृष्णियशस्करौ । परस्परमवेक्षेतां दहन्ताविव लोचनैः ।।"},
{"c": "7.137", "n": "11", "i": 39244, "v": "रथमण्डलमार्गेषु चरन्तावरिमर्दनौ । घोररूपौ हि तावास्तां वृष्टिमन्ताविवाम्बुदौ ।।"},
{"c": "7.137", "n": "12", "i": 39245, "v": "शरसंभिन्नगात्रौ तौ सर्वतः शकलीकृतौ । श्वाविधाविव राजेन्द्र व्यदृश्येतां शरक्षतौ ।।"},
{"c": "7.137", "n": "13", "i": 39246, "v": "सुवर्णपुङ्खैरिषुभिराचितौ तौ व्यरोचताम् । खद्योतैरावृतौ राजन्प्रावृषीव वनस्पती ।।"},
{"c": "7.137", "n": "14", "i": 39247, "v": "संप्रदीपितसर्वाङ्गौ सायकैस्तौ महारथौ । अदृश्येतां रणे क्रुद्धावुल्काभिरिव कुञ्जरौ ।।"},
{"c": "7.137", "n": "15", "i": 39248, "v": "ततो युधि महाराज सोमदत्तो महारथः । अर्धचन्द्रेण चिच्छेद माधवस्य महद्धनुः ।।"},
{"c": "7.137", "n": "16", "i": 39249, "v": "अथैनं पञ्चविंशत्या सायकानां समार्पयत् । त्वरमाणस्त्वराकाले पुनश्च दशभिः शरैः ।।"},
{"c": "7.137", "n": "17", "i": 39250, "v": "अथान्यद्धनुरादाय सात्यकिर्वेगवत्तरम् । पञ्चभिः सायकैस्तूर्णं सोमदत्तमविध्यत ।।"},
{"c": "7.137", "n": "18", "i": 39251, "v": "ततोऽपरेण भल्लेन ध्वजं चिच्छेद काञ्चनम् । बाह्लीकस्य रणे राजन्सात्यकिः प्रहसन्निव ।।"},
{"c": "7.137", "n": "19", "i": 39252, "v": "सोमदत्तस्त्वसंभ्रान्तो दृष्ट्वा केतुं निपातितम् । शैनेयं पञ्चविंशत्या सायकानां समाचिनोत् ।।"},
{"c": "7.137", "n": "20", "i": 39253, "v": "सात्वतोऽपि रणे क्रुद्धः सोमदत्तस्य धन्विनः । धनुश्चिच्छेद समरे क्षुरप्रेण शितेन ह ।।"},
{"c": "7.137", "n": "21", "i": 39254, "v": "अथैनं रुक्मपुङ्खानां शतेन नतपर्वणाम् । आचिनोद्बहुधा राजन्भग्नदंष्ट्रमिव द्विपम् ।।"},
{"c": "7.137", "n": "22", "i": 39255, "v": "अथान्यद्धनुरादाय सोमदत्तो महारथः । सात्यकिं छादयामास शरवृष्ट्या महाबलः ।।"},
{"c": "7.137", "n": "23", "i": 39256, "v": "सोमदत्तं तु संक्रुद्धो रणे विव्याध सात्यकिः । सात्यकिं चेषुजालेन सोमदत्तो अपीडयत् ।।"},
{"c": "7.137", "n": "24", "i": 39257, "v": "दशभिः सात्वतस्यार्थे भीमोऽहन्बाह्लिकात्मजम् । सोमदत्तोऽप्यसंभ्रान्तः शैनेयमवधीच्छरैः ।।"},
{"c": "7.137", "n": "25", "i": 39258, "v": "ततस्तु सात्वतस्यार्थे भैमसेनिर्नवं दृढम् । मुमोच परिघं घोरं सोमदत्तस्य वक्षसि ।।"},
{"c": "7.137", "n": "26", "i": 39259, "v": "तमापतन्तं वेगेन परिघं घोरदर्शनम् । द्विधा चिच्छेद समरे प्रहसन्निव कौरवः ।।"},
{"c": "7.137", "n": "27", "i": 39260, "v": "स पपात द्विधा छिन्न आयसः परिघो महान् । महीधरस्येव महच्छिखरं वज्रदारितम् ।।"},
{"c": "7.137", "n": "28", "i": 39261, "v": "ततस्तु सात्यकी राजन्सोमदत्तस्य संयुगे । धनुश्चिच्छेद भल्लेन हस्तावापं च पञ्चभिः ।।"},
{"c": "7.137", "n": "29", "i": 39262, "v": "चतुर्भिस्तु शरैस्तूर्णं चतुरस्तुरगोत्तमान् । समीपं प्रेषयामास प्रेतराजस्य भारत ।।"},
{"c": "7.137", "n": "30", "i": 39263, "v": "सारथेश्च शिरः कायाद्भल्लेन नतपर्वणा । जहार रथशार्दूलः प्रहसञ्शिनिपुंगवः ।।"},
{"c": "7.137", "n": "31", "i": 39264, "v": "ततः शरं महाघोरं ज्वलन्तमिव पावकम् । मुमोच सात्वतो राजन्स्वर्णपुङ्खं शिलाशितम् ।।"},
{"c": "7.137", "n": "32", "i": 39265, "v": "स विमुक्तो बलवता शैनेयेन शरोत्तमः । घोरस्तस्योरसि विभो निपपाताशु भारत ।।"},
{"c": "7.137", "n": "33", "i": 39266, "v": "सोऽतिविद्धो बलवता सात्वतेन महारथः । सोमदत्तो महाबाहुर्निपपात ममार च ।।"},
{"c": "7.137", "n": "34", "i": 39267, "v": "तं दृष्ट्वा निहतं तत्र सोमदत्तं महारथाः । महता शरवर्षेण युयुधानमुपाद्रवन् ।।"},
{"c": "7.137", "n": "35", "i": 39268, "v": "छाद्यमानं शरैर्दृष्ट्वा युयुधानं युधिष्ठिरः । महत्या सेनया सार्धं द्रोणानीकमुपाद्रवत् ।।"},
{"c": "7.137", "n": "36", "i": 39269, "v": "ततो युधिष्ठिरः क्रुद्धस्तावकानां महाबलम् । शरैर्विद्रावयामास भारद्वाजस्य पश्यतः ।।"},
{"c": "7.137", "n": "37", "i": 39270, "v": "सैन्यानि द्रावयन्तं तु द्रोणो दृष्ट्वा युधिष्ठिरम् । अभिदुद्राव वेगेन क्रोधसंरक्तलोचनः ।।"},
{"c": "7.137", "n": "38", "i": 39271, "v": "ततः सुनिशितैर्बाणैः पार्थं विव्याध सप्तभिः । सोऽतिविद्धो महाबाहुः सृक्किणी परिसंलिहन् । युधिष्ठिरस्य चिच्छेद ध्वजं कार्मुकमेव च ।।"},
{"c": "7.137", "n": "39", "i": 39272, "v": "स छिन्नधन्वा त्वरितस्त्वराकाले नृपोत्तमः । अन्यदादत्त वेगेन कार्मुकं समरे दृढम् ।।"},
{"c": "7.137", "n": "40", "i": 39273, "v": "ततः शरसहस्रेण द्रोणं विव्याध पार्थिवः । साश्वसूतध्वजरथं तदद्भुतमिवाभवत् ।।"},
{"c": "7.137", "n": "41", "i": 39274, "v": "ततो मुहूर्तं व्यथितः शरघातप्रपीडितः । निषसाद रथोपस्थे द्रोणो भरतसत्तम ।।"},
{"c": "7.137", "n": "42", "i": 39275, "v": "प्रतिलभ्य ततः संज्ञां मुहूर्ताद्द्विजसत्तमः । क्रोधेन महताविष्टो वायव्यास्त्रमवासृजत् ।।"},
{"c": "7.137", "n": "43", "i": 39276, "v": "असंभ्रान्तस्ततः पार्थो धनुराकृष्य वीर्यवान् । तदस्त्रमस्त्रेण रणे स्तम्भयामास भारत ।।"},
{"c": "7.137", "n": "44", "i": 39277, "v": "ततोऽब्रवीद्वासुदेवः कुन्तीपुत्रं युधिष्ठिरम् । युधिष्ठिर महाबाहो यत्त्वा वक्ष्यामि तच्छृणु ।।"},
{"c": "7.137", "n": "45", "i": 39278, "v": "उपारमस्व युद्धाय द्रोणाद्भरतसत्तम । गृध्यते हि सदा द्रोणो ग्रहणे तव संयुगे ।।"},
{"c": "7.137", "n": "46", "i": 39279, "v": "नानुरूपमहं मन्ये युद्धमस्य त्वया सह । योऽस्य सृष्टो विनाशाय स एनं श्वो हनिष्यति ।।"},
{"c": "7.137", "n": "47", "i": 39280, "v": "परिवर्ज्य गुरुं याहि यत्र राजा सुयोधनः । भीमश्च रथशार्दूलो युध्यते कौरवैः सह ।।"},
{"c": "7.137", "n": "48", "i": 39281, "v": "वासुदेववचः श्रुत्वा धर्मराजो युधिष्ठिरः । मुहूर्तं चिन्तयित्वा तु ततो दारुणमाहवम् ।।"},
{"c": "7.137", "n": "49", "i": 39282, "v": "प्रायाद्द्रुतममित्रघ्नो यत्र भीमो व्यवस्थितः । विनिघ्नंस्तावकान्योधान्व्यादितास्य इवान्तकः ।।"},
{"c": "7.137", "n": "50", "i": 39283, "v": "रथघोषेण महता नादयन्वसुधातलम् । पर्जन्य इव घर्मान्ते नादयन्वै दिशो दश ।।"},
{"c": "7.137", "n": "51", "i": 39284, "v": "भीमस्य निघ्नतः शत्रून्पार्ष्णिं जग्राह पाण्डवः । द्रोणोऽपि पाण्डुपाञ्चालान्व्यधमद्रजनीमुखे ।।"},
{"c": "7.138", "t": "संजय उवाच ।"},
{"c": "7.138", "n": "1", "i": 39285, "v": "वर्तमाने तथा युद्धे घोररूपे भयावहे । तमसा संवृते लोके रजसा च महीपते । नापश्यन्त रणे योधाः परस्परमवस्थिताः ।।"},
{"c": "7.138", "n": "2", "i": 39286, "v": "अनुमानेन संज्ञाभिर्युद्धं तद्ववृते महत् । नरनागाश्वमथनं परमं लोमहर्षणम् ।।"},
{"c": "7.138", "n": "3", "i": 39287, "v": "द्रोणकर्णकृपा वीरा भीमपार्षतसात्यकाः । अन्योन्यं क्षोभयामासुः सैन्यानि नृपसत्तम ।।"},
{"c": "7.138", "n": "4", "i": 39288, "v": "वध्यमानानि सैन्यानि समन्तात्तैर्महारथैः । तमसा रजसा चैव समन्ताद्विप्रदुद्रुवुः ।।"},
{"c": "7.138", "n": "5", "i": 39289, "v": "ते सर्वतो विद्रवन्तो योधा वित्रस्तचेतसः । अहन्यन्त महाराज धावमानाश्च संयुगे ।।"},
{"c": "7.138", "n": "6", "i": 39290, "v": "महारथसहस्राणि जघ्नुरन्योन्यमाहवे । अन्धे तमसि मूढानि पुत्रस्य तव मन्त्रिते ।।"},
{"c": "7.138", "n": "7", "i": 39291, "v": "ततः सर्वाणि सैन्यानि सेनागोपाश्च भारत । व्यमुह्यन्त रणे तत्र तमसा संवृते सति ।।"},
{"c": "7.138", "t": "धृतराष्ट्र उवाच ।"},
{"c": "7.138", "n": "8", "i": 39292, "v": "तेषां संलोड्यमानानां पाण्डवैर्निहतौजसाम् । अन्धे तमसि मग्नानामासीत्का वो मतिस्तदा ।।"},
{"c": "7.138", "n": "9", "i": 39293, "v": "कथं प्रकाशस्तेषां वा मम सैन्येषु वा पुनः । बभूव लोके तमसा तथा संजय संवृते ।।"},
{"c": "7.138", "t": "संजय उवाच ।"},
{"c": "7.138", "n": "10", "i": 39294, "v": "ततः सर्वाणि सैन्यानि हतशिष्टानि यानि वै । सेनागोप्तॄनथादिश्य पुनर्व्यूहमकल्पयत् ।।"},
{"c": "7.138", "n": "11", "i": 39295, "v": "द्रोणः पुरस्ताज्जघने तु शल्य;स्तथा द्रौणिः पार्श्वतः सौबलश्च । स्वयं तु सर्वाणि बलानि राज;न्राजाभ्ययाद्गोपयन्वै निशायाम् ।।"},
{"c": "7.138", "n": "12", "i": 39296, "v": "उवाच सर्वांश्च पदातिसंघा;न्दुर्योधनः पार्थिव सान्त्वपूर्वम् । उत्सृज्य सर्वे परमायुधानि; गृह्णीत हस्तैर्ज्वलितान्प्रदीपान् ।।"},
{"c": "7.138", "n": "13", "i": 39297, "v": "ते चोदिताः पार्थिवसत्तमेन; ततः प्रहृष्टा जगृहुः प्रदीपान् । सा भूय एव ध्वजिनी विभक्ता; व्यरोचताग्निप्रभया निशायाम् ।।"},
{"c": "7.138", "n": "14", "i": 39298, "v": "महाधनैराभरणैश्च दिव्यैः; शस्त्रैः प्रदीप्तैरभिसंपतद्भिः । क्षणेन सर्वे विहिताः प्रदीपा; व्यदीपयंश्च ध्वजिनीं तदाशु ।।"},
{"c": "7.138", "n": "15", "i": 39299, "v": "सर्वास्तु सेना व्यतिसेव्यमानाः; पदातिभिः पावकतैलहस्तैः । प्रकाश्यमाना ददृशुर्निशायां; यथान्तरिक्षे जलदास्तडिद्भिः ।।"},
{"c": "7.138", "n": "16", "i": 39300, "v": "प्रकाशितायां तु तथा ध्वजिन्यां; द्रोणोऽग्निकल्पः प्रतपन्समन्तात् । रराज राजेन्द्र सुवर्णवर्मा; मध्यं गतः सूर्य इवांशुमाली ।।"},
{"c": "7.138", "n": "17", "i": 39301, "v": "जाम्बूनदेष्वाभरणेषु चैव; निष्केषु शुद्धेषु शरावरेषु । पीतेषु शस्त्रेषु च पावकस्य; प्रतिप्रभास्तत्र ततो बभूवुः ।।"},
{"c": "7.138", "n": "18", "i": 39302, "v": "गदाश्च शैक्याः परिघाश्च शुभ्रा; रथेषु शक्त्यश्च विवर्तमानाः । प्रतिप्रभा रश्मिभिराजमीढ; पुनः पुनः संजनयन्ति दीप्ताः ।।"},
{"c": "7.138", "n": "19", "i": 39303, "v": "छत्राणि बालव्यजनानुषङ्गा; दीप्ता महोल्काश्च तथैव राजन् । व्याघूर्णमानाश्च सुवर्णमाला; व्यायच्छतां तत्र तदा विरेजुः ।।"},
{"c": "7.138", "n": "20", "i": 39304, "v": "शस्त्रप्रभाभिश्च विराजमानं; दीपप्रभाभिश्च तदा बलं तत् । प्रकाशितं चाभरणप्रभाभि;र्भृशं प्रकाशं नृपते बभूव ।।"},
{"c": "7.138", "n": "21", "i": 39305, "v": "पीतानि शस्त्राण्यसृगुक्षितानि; वीरावधूतानि तनुद्रुहाणि । दीप्तां प्रभां प्राजनयन्त तत्र; तपात्यये विद्युदिवान्तरिक्षे ।।"},
{"c": "7.138", "n": "22", "i": 39306, "v": "प्रकम्पितानामभिघातवेगै;रभिघ्नतां चापततां जवेन । वक्त्राण्यशोभन्त तदा नराणां; वाय्वीरितानीव महाम्बुजानि ।।"},
{"c": "7.138", "n": "23", "i": 39307, "v": "महावने दाव इव प्रदीप्ते; यथा प्रभा भास्करस्यापि नश्येत् । तथा तवासीद्ध्वजिनी प्रदीप्ता; महाभये भारत भीमरूपा ।।"},
{"c": "7.138", "n": "24", "i": 39308, "v": "तत्संप्रदीप्तं बलमस्मदीयं; निशाम्य पार्थास्त्वरितास्तथैव । सर्वेषु सैन्येषु पदातिसंघा;नचोदयंस्तेऽथ चक्रुः प्रदीपान् ।।"},
{"c": "7.138", "n": "25", "i": 39309, "v": "गजे गजे सप्त कृताः प्रदीपा; रथे रथे चैव दश प्रदीपाः । द्वावश्वपृष्ठे परिपार्श्वतोऽन्ये; ध्वजेषु चान्ये जघनेषु चान्ये ।।"},
{"c": "7.138", "n": "26", "i": 39310, "v": "सेनासु सर्वासु च पार्श्वतोऽन्ये; पश्चात्पुरस्ताच्च समन्ततश्च । मध्ये तथान्ये ज्वलिताग्निहस्ताः; सेनाद्वयेऽपि स्म नरा विचेरुः ।।"},
{"c": "7.138", "n": "27", "i": 39311, "v": "सर्वेषु सैन्येषु पदातिसंघा; व्यामिश्रिता हस्तिरथाश्ववृन्दैः । मध्ये तथान्ये ज्वलिताग्निहस्ता; व्यदीपयन्पाण्डुसुतस्य सेनाम् ।।"},
{"c": "7.138", "n": "28", "i": 39312, "v": "तेन प्रदीप्तेन तथा प्रदीप्तं; बलं तदासीद्बलवद्बलेन । भाः कुर्वता भानुमता ग्रहेण; दिवाकरेणाग्निरिवाभितप्तः ।।"},
{"c": "7.138", "n": "29", "i": 39313, "v": "तयोः प्रभाः पृथिवीमन्तरिक्षं; सर्वा व्यतिक्रम्य दिशश्च वृद्धाः । तेन प्रकाशेन भृशं प्रकाशं; बभूव तेषां तव चैव सैन्यम् ।।"},
{"c": "7.138", "n": "30", "i": 39314, "v": "तेन प्रकाशेन दिवंगमेन; संबोधिता देवगणाश्च राजन् । गन्धर्वयक्षासुरसिद्धसंघाः; समागमन्नप्सरसश्च सर्वाः ।।"},
{"c": "7.138", "n": "31", "i": 39315, "v": "तद्देवगन्धर्वसमाकुलं च; यक्षासुरेन्द्राप्सरसां गणैश्च । हतैश्च वीरैर्दिवमारुहद्भि;रायोधनं दिव्यकल्पं बभूव ।।"},
{"c": "7.138", "n": "32", "i": 39316, "v": "रथाश्वनागाकुलदीपदीप्तं; संरब्धयोधाहतविद्रुताश्वम् । महद्बलं व्यूढरथाश्वनागं; सुरासुरव्यूहसमं बभूव ।।"},
{"c": "7.138", "n": "33", "i": 39317, "v": "तच्छक्तिसंघाकुलचण्डवातं; महारथाभ्रं रथवाजिघोषम् । शस्त्रौघवर्षं रुधिराम्बुधारं; निशि प्रवृत्तं नरदेवयुद्धम् ।।"},
{"c": "7.138", "n": "34", "i": 39318, "v": "तस्मिन्महाग्निप्रतिमो महात्मा; संतापयन्पाण्डवान्विप्रमुख्यः । गभस्तिभिर्मध्यगतो यथार्को; वर्षात्यये तद्वदभून्नरेन्द्र ।।"},
{"c": "7.139", "t": "संजय उवाच ।"},
{"c": "7.139", "n": "1", "i": 39319, "v": "प्रकाशिते तथा लोके रजसा च तमोवृते । समाजग्मुरथो वीराः परस्परवधैषिणः ।।"},
{"c": "7.139", "n": "2", "i": 39320, "v": "ते समेत्य रणे राजञ्शस्त्रप्रासासिधारिणः । परस्परमुदैक्षन्त परस्परकृतागसः ।।"},
{"c": "7.139", "n": "3", "i": 39321, "v": "प्रदीपानां सहस्रैश्च दीप्यमानैः समन्ततः । विरराज तदा भूमिर्द्यौर्ग्रहैरिव भारत ।।"},
{"c": "7.139", "n": "4", "i": 39322, "v": "उल्काशतैः प्रज्वलितै रणभूमिर्व्यराजत । दह्यमानेव लोकानामभावे वै वसुंधरा ।।"},
{"c": "7.139", "n": "5", "i": 39323, "v": "प्रादीप्यन्त दिशः सर्वाः प्रदीपैस्तैः समन्ततः । वर्षाप्रदोषे खद्योतैर्वृता वृक्षा इवाबभुः ।।"},
{"c": "7.139", "n": "6", "i": 39324, "v": "असज्जन्त ततो वीरा वीरेष्वेव पृथक्पृथक् । नागा नागैः समाजग्मुस्तुरगाः सह वाजिभिः ।।"},
{"c": "7.139", "n": "7", "i": 39325, "v": "रथा रथवरैरेव समाजग्मुर्मुदान्विताः । तस्मिन्रात्रिमुखे घोरे पुत्रस्य तव शासनात् ।।"},
{"c": "7.139", "n": "8", "i": 39326, "v": "ततोऽर्जुनो महाराज कौरवाणामनीकिनीम् । व्यधमत्त्वरया युक्तः क्षपयन्सर्वपार्थिवान् ।।"},
{"c": "7.139", "t": "धृतराष्ट्र उवाच ।"},
{"c": "7.139", "n": "9", "i": 39327, "v": "तस्मिन्प्रविष्टे संरब्धे मम पुत्रस्य वाहिनीम् । अमृष्यमाणे दुर्धर्षे किं व आसीन्मनस्तदा ।।"},
{"c": "7.139", "n": "10", "i": 39328, "v": "किममन्यन्त सैन्यानि प्रविष्टे शत्रुतापने । दुर्योधनश्च किं कृत्यं प्राप्तकालममन्यत ।।"},
{"c": "7.139", "n": "11", "i": 39329, "v": "के चैनं समरे वीरं प्रत्युद्ययुररिंदमम् । केऽरक्षन्दक्षिणं चक्रं के च द्रोणस्य सव्यतः ।।"},
{"c": "7.139", "n": "12", "i": 39330, "v": "के पृष्ठतोऽस्य ह्यभवन्वीरा वीरस्य युध्यतः । के पुरस्तादगच्छन्त निघ्नतः शात्रवान्रणे ।।"},
{"c": "7.139", "n": "13", "i": 39331, "v": "यत्प्राविशन्महेष्वासः पाञ्चालानपराजितः । नृत्यन्निव नरव्याघ्रो रथमार्गेषु वीर्यवान् ।।"},
{"c": "7.139", "n": "14", "i": 39332, "v": "ददाह च शरैर्द्रोणः पाञ्चालानां रथव्रजान् । धूमकेतुरिव क्रुद्धः स कथं मृत्युमीयिवान् ।।"},
{"c": "7.139", "n": "15", "i": 39333, "v": "अव्यग्रानेव हि परान्कथयस्यपराजितान् । हतांश्चैव विषण्णांश्च विप्रकीर्णांश्च शंससि । रथिनो विरथांश्चैव कृतान्युद्धेषु मामकान् ।।"},
{"c": "7.139", "t": "संजय उवाच ।"},
{"c": "7.139", "n": "16", "i": 39334, "v": "द्रोणस्य मतमाज्ञाय योद्धुकामस्य तां निशाम् । दुर्योधनो महाराज वश्यान्भ्रातॄनभाषत ।।"},
{"c": "7.139", "n": "17", "i": 39335, "v": "विकर्णं चित्रसेनं च महाबाहुं च कौरवम् । दुर्धर्षं दीर्घबाहुं च ये च तेषां पदानुगाः ।।"},
{"c": "7.139", "n": "18", "i": 39336, "v": "द्रोणं यत्ताः पराक्रान्ताः सर्वे रक्षत पृष्ठतः । हार्दिक्यो दक्षिणं चक्रं शल्यश्चैवोत्तरं तथा ।।"},
{"c": "7.139", "n": "19", "i": 39337, "v": "त्रिगर्तानां च ये शूरा हतशिष्टा महारथाः । तांश्चैव सर्वान्पुत्रस्ते समचोदयदग्रतः ।।"},
{"c": "7.139", "n": "20", "i": 39338, "v": "आचार्यो हि सुसंयत्तो भृशं यत्ताश्च पाण्डवाः । तं रक्षत सुसंयत्ता निघ्नन्तं शात्रवान्रणे ।।"},
{"c": "7.139", "n": "21", "i": 39339, "v": "द्रोणो हि बलवान्युद्धे क्षिप्रहस्तः पराक्रमी । निर्जयेत्त्रिदशान्युद्धे किमु पार्थान्ससोमकान् ।।"},
{"c": "7.139", "n": "22", "i": 39340, "v": "ते यूयं सहिताः सर्वे भृशं यत्ता महारथाः । द्रोणं रक्षत पाञ्चाल्याद्धृष्टद्युम्नान्महारथात् ।।"},
{"c": "7.139", "n": "23", "i": 39341, "v": "पाण्डवेयेषु सैन्येषु योधं पश्याम्यहं न तम् । यो जयेत रणे द्रोणं धृष्टद्युम्नादृते नृपाः ।।"},
{"c": "7.139", "n": "24", "i": 39342, "v": "तस्य सर्वात्मना मन्ये भारद्वाजस्य रक्षणम् । स गुप्तः सोमकान्हन्यात्सृञ्जयांश्च सराजकान् ।।"},
{"c": "7.139", "n": "25", "i": 39343, "v": "सृञ्जयेष्वथ सर्वेषु निहतेषु चमूमुखे । धृष्टद्युम्नं रणे द्रौणिर्नाशयिष्यत्यसंशयम् ।।"},
{"c": "7.139", "n": "26", "i": 39344, "v": "तथार्जुनं रणे कर्णो विजेष्यति महारथः । भीमसेनमहं चापि युद्धे जेष्यामि दंशितः ।।"},
{"c": "7.139", "n": "27", "i": 39345, "v": "सोऽयं मम जयो व्यक्तं दीर्घकालं भविष्यति । तस्माद्रक्षत संग्रामे द्रोणमेव महारथाः ।।"},
{"c": "7.139", "n": "28", "i": 39346, "v": "इत्युक्त्वा भरतश्रेष्ठ पुत्रो दुर्योधनस्तव । व्यादिदेश ततः सैन्यं तस्मिंस्तमसि दारुणे ।।"},
{"c": "7.139", "n": "29", "i": 39347, "v": "ततः प्रववृते युद्धं रात्रौ तद्भरतर्षभ । उभयोः सेनयोर्घोरं विजयं प्रति काङ्क्षिणोः ।।"},
{"c": "7.139", "n": "30", "i": 39348, "v": "अर्जुनः कौरवं सैन्यमर्जुनं चापि कौरवाः । नानाशस्त्रसमावापैरन्योन्यं पर्यपीडयन् ।।"},
{"c": "7.139", "n": "31", "i": 39349, "v": "द्रौणिः पाञ्चालराजानं भारद्वाजश्च सृञ्जयान् । छादयामासतुः संख्ये शरैः संनतपर्वभिः ।।"},
{"c": "7.139", "n": "32", "i": 39350, "v": "पाण्डुपाञ्चालसेनानां कौरवाणां च मारिष । आसीन्निष्टानको घोरो निघ्नतामितरेतरम् ।।"},
{"c": "7.139", "n": "33", "i": 39351, "v": "नैवास्माभिर्न पूर्वैर्नो दृष्टं पूर्वं तथाविधम् । युद्धं यादृशमेवासीत्तां रात्रिं सुमहाभयम् ।।"},
{"c": "7.140", "t": "संजय उवाच ।"},
{"c": "7.140", "n": "1", "i": 39352, "v": "वर्तमाने तथा रौद्रे रात्रियुद्धे विशां पते । सर्वभूतक्षयकरे धर्मपुत्रो युधिष्ठिरः ।।"},
{"c": "7.140", "n": "2", "i": 39353, "v": "अब्रवीत्पाण्डवांश्चैव पाञ्चालांश्च ससोमकान् । अभ्यद्रवत गच्छध्वं द्रोणमेव जिघांसया ।।"},
{"c": "7.140", "n": "3", "i": 39354, "v": "राज्ञस्ते वचनाद्राजन्पाञ्चालाः सोमकास्तथा । द्रोणमेवाभ्यवर्तन्त नदन्तो भैरवान्रवान् ।।"},
{"c": "7.140", "n": "4", "i": 39355, "v": "तान्वयं प्रतिगर्जन्तः प्रत्युद्यातास्त्वमर्षिताः । यथाशक्ति यथोत्साहं यथासत्त्वं च संयुगे ।।"},
{"c": "7.140", "n": "5", "i": 39356, "v": "कृतवर्मा च हार्दिक्यो युधिष्ठिरमुपाद्रवत् । द्रोणं प्रति जिघांसन्तं मत्तो मत्तमिव द्विपम् ।।"},
{"c": "7.140", "n": "6", "i": 39357, "v": "शैनेयं शरवर्षाणि विकिरन्तं समन्ततः । अभ्ययात्कौरवो राजन्भूरिः संग्राममूर्धनि ।।"},
{"c": "7.140", "n": "7", "i": 39358, "v": "सहदेवमथायान्तं द्रोणप्रेप्सुं महारथम् । कर्णो वैकर्तनो राजन्वारयामास पाण्डवम् ।।"},
{"c": "7.140", "n": "8", "i": 39359, "v": "भीमसेनमथायान्तं व्यादितास्यमिवान्तकम् । स्वयं दुर्योधनो युद्धे प्रतीपं मृत्युमाव्रजत् ।।"},
{"c": "7.140", "n": "9", "i": 39360, "v": "नकुलं च युधां श्रेष्ठं सर्वयुद्धविशारदम् । शकुनिः सौबलो राजन्वारयामास सत्वरः ।।"},
{"c": "7.140", "n": "10", "i": 39361, "v": "शिखण्डिनमथायान्तं रथेन रथिनां वरम् । कृपो शारद्वतो राजन्वारयामास संयुगे ।।"},
{"c": "7.140", "n": "11", "i": 39362, "v": "प्रतिविन्ध्यमथायान्तं मयूरसदृशैर्हयैः । दुःशासनो महाराज यत्तो यत्तमवारयत् ।।"},
{"c": "7.140", "n": "12", "i": 39363, "v": "भैमसेनिमथायान्तं मायाशतविशारदम् । अश्वत्थामा पितुर्मानं कुर्वाणः प्रत्यषेधयत् ।।"},
{"c": "7.140", "n": "13", "i": 39364, "v": "द्रुपदं वृषसेनस्तु ससैन्यं सपदानुगम् । वारयामास समरे द्रोणप्रेप्सुं महारथम् ।।"},
{"c": "7.140", "n": "14", "i": 39365, "v": "विराटं द्रुतमायान्तं द्रोणस्य निधनं प्रति । मद्रराजः सुसंक्रुद्धो वारयामास भारत ।।"},
{"c": "7.140", "n": "15", "i": 39366, "v": "शतानीकमथायान्तं नाकुलिं रभसं रणे । चित्रसेनो रुरोधाशु शरैर्द्रोणवधेप्सया ।।"},
{"c": "7.140", "n": "16", "i": 39367, "v": "अर्जुनं च युधां श्रेष्ठं प्राद्रवन्तं महारथम् । अलम्बुसो महाराज राक्षसेन्द्रो न्यवारयत् ।।"},
{"c": "7.140", "n": "17", "i": 39368, "v": "तथा द्रोणं महेष्वासं निघ्नन्तं शात्रवान्रणे । धृष्टद्युम्नोऽथ पाञ्चाल्यो हृष्टरूपमवारयत् ।।"},
{"c": "7.140", "n": "18", "i": 39369, "v": "तथान्यान्पाण्डुपुत्राणां समायातान्महारथान् । तावका रथिनो राजन्वारयामासुरोजसा ।।"},
{"c": "7.140", "n": "19", "i": 39370, "v": "गजारोहा गजैस्तूर्णं संनिपत्य महामृधे । योधयन्तः स्म दृश्यन्ते शतशोऽथ सहस्रशः ।।"},
{"c": "7.140", "n": "20", "i": 39371, "v": "निशीथे तुरगा राजन्नाद्रवन्तः परस्परम् । समदृश्यन्त वेगेन पक्षवन्त इवाद्रयः ।।"},
{"c": "7.140", "n": "21", "i": 39372, "v": "सादिनः सादिभिः सार्धं प्रासशक्त्यृष्टिपाणयः । समागच्छन्महाराज विनदन्तः पृथक्पृथक् ।।"},
{"c": "7.140", "n": "22", "i": 39373, "v": "नरास्तु बहवस्तत्र समाजग्मुः परस्परम् । गदाभिर्मुसलैश्चैव नानाशस्त्रैश्च संघशः ।।"},
{"c": "7.140", "n": "23", "i": 39374, "v": "कृतवर्मा तु हार्दिक्यो धर्मपुत्रं युधिष्ठिरम् । वारयामास संक्रुद्धो वेलेवोद्वृत्तमर्णवम् ।।"},
{"c": "7.140", "n": "24", "i": 39375, "v": "युधिष्ठिरस्तु हार्दिक्यं विद्ध्वा पञ्चभिराशुगैः । पुनर्विव्याध विंशत्या तिष्ठ तिष्ठेति चाब्रवीत् ।।"},
{"c": "7.140", "n": "25", "i": 39376, "v": "कृतवर्मा तु संक्रुद्धो धर्मपुत्रस्य मारिष । धनुश्चिच्छेद भल्लेन तं च विव्याध सप्तभिः ।।"},
{"c": "7.140", "n": "26", "i": 39377, "v": "अथान्यद्धनुरादाय धर्मपुत्रो युधिष्ठिरः । हार्दिक्यं दशभिर्बाणैर्बाह्वोरुरसि चार्पयत् ।।"},
{"c": "7.140", "n": "27", "i": 39378, "v": "माधवस्तु रणे विद्धो धर्मपुत्रेण मारिष । प्राकम्पत च रोषेण सप्तभिश्चार्दयच्छरैः ।।"},
{"c": "7.140", "n": "28", "i": 39379, "v": "तस्य पार्थो धनुश्छित्त्वा हस्तावापं निकृत्य च । प्राहिणोन्निशितान्बाणान्पञ्च राजञ्शिलाशितान् ।।"},
{"c": "7.140", "n": "29", "i": 39380, "v": "ते तस्य कवचं भित्त्वा हेमचित्रं महाधनम् । प्राविशन्धरणीमुग्रा वल्मीकमिव पन्नगाः ।।"},
{"c": "7.140", "n": "30", "i": 39381, "v": "अक्ष्णोर्निमेषमात्रेण सोऽन्यदादाय कार्मुकम् । विव्याध पाण्डवं षष्ट्या सूतं च नवभिः शरैः ।।"},
{"c": "7.140", "n": "31", "i": 39382, "v": "तस्य शक्तिममेयात्मा पाण्डवो भुजगोपमाम् । चिक्षेप भरतश्रेष्ठ रथे न्यस्य महद्धनुः ।।"},
{"c": "7.140", "n": "32", "i": 39383, "v": "सा हेमचित्रा महती पाण्डवेन प्रवेरिता । निर्भिद्य दक्षिणं बाहुं प्राविशद्धरणीतलम् ।।"},
{"c": "7.140", "n": "33", "i": 39384, "v": "एतस्मिन्नेव काले तु गृह्य पार्थः पुनर्धनुः । हार्दिक्यं छादयामास शरैः संनतपर्वभिः ।।"},
{"c": "7.140", "n": "34", "i": 39385, "v": "ततस्तु समरे शूरो वृष्णीनां प्रवरो रथी । व्यश्वसूतरथं चक्रे निमेषार्धाद्युधिष्ठिरम् ।।"},
{"c": "7.140", "n": "35", "i": 39386, "v": "ततस्तु पाण्डवो ज्येष्ठः खड्गचर्म समाददे । तदस्य निशितैर्बाणैर्व्यधमन्माधवो रणे ।।"},
{"c": "7.140", "n": "36", "i": 39387, "v": "तोमरं तु ततो गृह्य स्वर्णदण्डं दुरासदम् । प्रेषयत्समरे तूर्णं हार्दिक्यस्य युधिष्ठिरः ।।"},
{"c": "7.140", "n": "37", "i": 39388, "v": "तमापतन्तं सहसा धर्मराजभुजच्युतम् । द्विधा चिच्छेद हार्दिक्यः कृतहस्तः स्मयन्निव ।।"},
{"c": "7.140", "n": "38", "i": 39389, "v": "ततः शरशतेनाजौ धर्मपुत्रमवाकिरत् । कवचं चास्य संक्रुद्धः शरैस्तीक्ष्णैरदारयत् ।।"},
{"c": "7.140", "n": "39", "i": 39390, "v": "हार्दिक्यशरसंछिन्नं कवचं तन्महात्मनः । व्यशीर्यत रणे राजंस्ताराजालमिवाम्बरात् ।।"},
{"c": "7.140", "n": "40", "i": 39391, "v": "स छिन्नधन्वा विरथः शीर्णवर्मा शरार्दितः । अपायासीद्रणात्तूर्णं धर्मपुत्रो युधिष्ठिरः ।।"},
{"c": "7.140", "n": "41", "i": 39392, "v": "कृतवर्मा तु निर्जित्य धर्मपुत्रं युधिष्ठिरम् । पुनर्द्रोणस्य जुगुपे चक्रमेव महाबलः ।।"},
{"c": "7.141", "t": "संजय उवाच ।"},
{"c": "7.141", "n": "1", "i": 39393, "v": "भूरिस्तु समरे राजञ्शैनेयं रथिनां वरम् । आपतन्तमपासेधत्प्रपानादिव कुञ्जरम् ।।"},
{"c": "7.141", "n": "2", "i": 39394, "v": "अथैनं सात्यकिः क्रुद्धः पञ्चभिर्निशितैः शरैः । विव्याध हृदये तूर्णं प्रास्रवत्तस्य शोणितम् ।।"},
{"c": "7.141", "n": "3", "i": 39395, "v": "तथैव कौरवो युद्धे शैनेयं युद्धदुर्मदम् । दशभिर्विशिखैस्तीक्ष्णैरविध्यत भुजान्तरे ।।"},
{"c": "7.141", "n": "4", "i": 39396, "v": "तावन्योन्यं महाराज ततक्षाते शरैर्भृशम् । क्रोधसंरक्तनयनौ क्रोधाद्विस्फार्य कार्मुके ।।"},
{"c": "7.141", "n": "5", "i": 39397, "v": "तयोरासीन्महाराज शस्त्रवृष्टिः सुदारुणा । क्रुद्धयोः सायकमुचोर्यमान्तकनिकाशयोः ।।"},
{"c": "7.141", "n": "6", "i": 39398, "v": "तावन्योन्यं शरै राजन्प्रच्छाद्य समरे स्थितौ । मुहूर्तं चैव तद्युद्धं समरूपमिवाभवत् ।।"},
{"c": "7.141", "n": "7", "i": 39399, "v": "ततः क्रुद्धो महाराज शैनेयः प्रहसन्निव । धनुश्चिच्छेद समरे कौरव्यस्य महात्मनः ।।"},
{"c": "7.141", "n": "8", "i": 39400, "v": "अथैनं छिन्नधन्वानं नवभिर्निशितैः शरैः । विव्याध हृदये तूर्णं तिष्ठ तिष्ठेति चाब्रवीत् ।।"},
{"c": "7.141", "n": "9", "i": 39401, "v": "सोऽतिविद्धो बलवता शत्रुणा शत्रुतापनः । धनुरन्यत्समादाय सात्वतं प्रत्यविध्यत ।।"},
{"c": "7.141", "n": "10", "i": 39402, "v": "स विद्ध्वा सात्वतं बाणैस्त्रिभिरेव विशां पते । धनुश्चिच्छेद भल्लेन सुतीक्ष्णेन हसन्निव ।।"},
{"c": "7.141", "n": "11", "i": 39403, "v": "छिन्नधन्वा महाराज सात्यकिः क्रोधमूर्छितः । प्रजहार महावेगां शक्तिं तस्य महोरसि ।।"},
{"c": "7.141", "n": "12", "i": 39404, "v": "स तु शक्त्या विभिन्नाङ्गो निपपात रथोत्तमात् । लोहिताङ्ग इवाकाशाद्दीप्तरश्मिर्यदृच्छया ।।"},
{"c": "7.141", "n": "13", "i": 39405, "v": "तं तु दृष्ट्वा हतं शूरमश्वत्थामा महारथः । अभ्यधावत वेगेन शैनेयं प्रति संयुगे । अभ्यवर्षच्छरौघेण मेरुं वृष्ट्या यथाम्बुदः ।।"},
{"c": "7.141", "n": "14", "i": 39406, "v": "तमापतन्तं संरब्धं शैनेयस्य रथं प्रति । घटोत्कचोऽब्रवीद्राजन्नादं मुक्त्वा महारथः ।।"},
{"c": "7.141", "n": "15", "i": 39407, "v": "तिष्ठ तिष्ठ न मे जीवन्द्रोणपुत्र गमिष्यसि । एष त्वाद्य हनिष्यामि महिषं स्कन्दराडिव । युद्धश्रद्धामहं तेऽद्य विनेष्यामि रणाजिरे ।।"},
{"c": "7.141", "n": "16", "i": 39408, "v": "इत्युक्त्वा रोषताम्राक्षो राक्षसः परवीरहा । द्रौणिमभ्यद्रवत्क्रुद्धो गजेन्द्रमिव केसरी ।।"},
{"c": "7.141", "n": "17", "i": 39409, "v": "रथाक्षमात्रैरिषुभिरभ्यवर्षद्घटोत्कचः । रथिनामृषभं द्रौणिं धाराभिरिव तोयदः ।।"},
{"c": "7.141", "n": "18", "i": 39410, "v": "शरवृष्टिं तु तां प्राप्तां शरैराशीविषोपमैः । शातयामास समरे तरसा द्रौणिरुत्स्मयन् ।।"},
{"c": "7.141", "n": "19", "i": 39411, "v": "ततः शरशतैस्तीक्ष्णैर्मर्मभेदिभिराशुगैः । समाचिनोद्राक्षसेन्द्रं घटोत्कचमरिंदम ।।"},
{"c": "7.141", "n": "20", "i": 39412, "v": "स शरैराचितस्तेन राक्षसो रणमूर्धनि । व्यकाशत महाराज श्वाविच्छललितो यथा ।।"},
{"c": "7.141", "n": "21", "i": 39413, "v": "ततः क्रोधसमाविष्टो भैमसेनिः प्रतापवान् । शरैरवचकर्तोग्रैर्द्रौणिं वज्राशनिस्वनैः ।।"},
{"c": "7.141", "n": "22", "i": 39414, "v": "क्षुरप्रैरर्धचन्द्रैश्च नाराचैः सशिलीमुखैः । वराहकर्णैर्नालीकैस्तीक्ष्णैश्चापि विकर्णिभिः ।।"},
{"c": "7.141", "n": "23", "i": 39415, "v": "तां शस्त्रवृष्टिमतुलां वज्राशनिसमस्वनाम् । पतन्तीमुपरि क्रुद्धो द्रौणिरव्यथितेन्द्रियः ।।"},
{"c": "7.141", "n": "24", "i": 39416, "v": "सुदुःसहां शरैर्घोरैर्दिव्यास्त्रप्रतिमन्त्रितैः । व्यधमत्स महातेजा महाभ्राणीव मारुतः ।।"},
{"c": "7.141", "n": "25", "i": 39417, "v": "ततोऽन्तरिक्षे बाणानां संग्रामोऽन्य इवाभवत् । घोररूपो महाराज योधानां हर्षवर्धनः ।।"},
{"c": "7.141", "n": "26", "i": 39418, "v": "ततोऽस्त्रसंघर्षकृतैर्विस्फुलिङ्गैः समन्ततः । बभौ निशामुखे व्योम खद्योतैरिव संवृतम् ।।"},
{"c": "7.141", "n": "27", "i": 39419, "v": "स मार्गणगणैर्द्रौणिर्दिशः प्रच्छाद्य सर्वतः । प्रियार्थं तव पुत्राणां राक्षसं समवाकिरत् ।।"},
{"c": "7.141", "n": "28", "i": 39420, "v": "ततः प्रववृते युद्धं द्रौणिराक्षसयोर्मृधे । विगाढे रजनीमध्ये शक्रप्रह्रादयोरिव ।।"},
{"c": "7.141", "n": "29", "i": 39421, "v": "ततो घटोत्कचो बाणैर्दशभिर्द्रौणिमाहवे । जघानोरसि संक्रुद्धः कालज्वलनसंनिभैः ।।"},
{"c": "7.141", "n": "30", "i": 39422, "v": "स तैरभ्यायतैर्विद्धो राक्षसेन महाबलः । चचाल समरे द्रौणिर्वातनुन्न इव द्रुमः । स मोहमनुसंप्राप्तो ध्वजयष्टिं समाश्रितः ।।"},
{"c": "7.141", "n": "31", "i": 39423, "v": "ततो हाहाकृतं सैन्यं तव सर्वं जनाधिप । हतं स्म मेनिरे सर्वे तावकास्तं विशां पते ।।"},
{"c": "7.141", "n": "32", "i": 39424, "v": "तं तु दृष्ट्वा तथावस्थमश्वत्थामानमाहवे । पाञ्चालाः सृञ्जयाश्चैव सिंहनादं प्रचक्रिरे ।।"},
{"c": "7.141", "n": "33", "i": 39425, "v": "प्रतिलभ्य ततः संज्ञामश्वत्थामा महाबलः । धनुः प्रपीड्य वामेन करेणामित्रकर्शनः ।।"},
{"c": "7.141", "n": "34", "i": 39426, "v": "मुमोचाकर्णपूर्णेन धनुषा शरमुत्तमम् । यमदण्डोपमं घोरमुद्दिश्याशु घटोत्कचम् ।।"},
{"c": "7.141", "n": "35", "i": 39427, "v": "स भित्त्वा हृदयं तस्य राक्षसस्य शरोत्तमः । विवेश वसुधामुग्रः सुपुङ्खः पृथिवीपते ।।"},
{"c": "7.141", "n": "36", "i": 39428, "v": "सोऽतिविद्धो महाराज रथोपस्थ उपाविशत् । राक्षसेन्द्रः सुबलवान्द्रौणिना रणमानिना ।।"},
{"c": "7.141", "n": "37", "i": 39429, "v": "दृष्ट्वा विमूढं हैडिम्बं सारथिस्तं रणाजिरात् । द्रौणेः सकाशात्संभ्रान्तस्त्वपनिन्ये त्वरान्वितः ।।"},
{"c": "7.141", "n": "38", "i": 39430, "v": "तथा तु समरे विद्ध्वा राक्षसेन्द्रं घटोत्कचम् । ननाद सुमहानादं द्रोणपुत्रो महाबलः ।।"},
{"c": "7.141", "n": "39", "i": 39431, "v": "पूजितस्तव पुत्रैश्च सर्वयोधैश्च भारत । वपुषा प्रतिजज्वाल मध्याह्न इव भास्करः ।।"},
{"c": "7.141", "n": "40", "i": 39432, "v": "भीमसेनं तु युध्यन्तं भारद्वाजरथं प्रति । स्वयं दुर्योधनो राजा प्रत्यविध्यच्छितैः शरैः ।।"},
{"c": "7.141", "n": "41", "i": 39433, "v": "तं भीमसेनो नवभिः शरैर्विव्याध मारिष । दुर्योधनोऽपि विंशत्या शराणां प्रत्यविध्यत ।।"},
{"c": "7.141", "n": "42", "i": 39434, "v": "तौ सायकैरवच्छन्नावदृश्येतां रणाजिरे । मेघजालसमाच्छन्नौ नभसीवेन्दुभास्करौ ।।"},
{"c": "7.141", "n": "43", "i": 39435, "v": "अथ दुर्योधनो राजा भीमं विव्याध पत्रिभिः । पञ्चभिर्भरतश्रेष्ठ तिष्ठ तिष्ठेति चाब्रवीत् ।।"},
{"c": "7.141", "n": "44", "i": 39436, "v": "तस्य भीमो धनुश्छित्त्वा ध्वजं च नवभिः शरैः । विव्याध कौरवश्रेष्ठं नवत्या नतपर्वणाम् ।।"},
{"c": "7.141", "n": "45", "i": 39437, "v": "ततो दुर्योधनः क्रुद्धो भीमसेनस्य मारिष । चिक्षेप स शरान्राजन्पश्यतां सर्वधन्विनाम् ।।"},
{"c": "7.141", "n": "46", "i": 39438, "v": "तान्निहत्य शरान्भीमो दुर्योधनधनुश्च्युतान् । कौरवं पञ्चविंशत्या क्षुद्रकाणां समार्पयत् ।।"},
{"c": "7.141", "n": "47", "i": 39439, "v": "दुर्योधनस्तु संक्रुद्धो भीमसेनस्य मारिष । क्षुरप्रेण धनुश्छित्त्वा दशभिः प्रत्यविध्यत ।।"},
{"c": "7.141", "n": "48", "i": 39440, "v": "अथान्यद्धनुरादाय भीमसेनो महाबलः । विव्याध नृपतिं तूर्णं सप्तभिर्निशितैः शरैः ।।"},
{"c": "7.141", "n": "49", "i": 39441, "v": "तदप्यस्य धनुः क्षिप्रं चिच्छेद लघुहस्तवत् । द्वितीयं च तृतीयं च चतुर्थं पञ्चमं तथा ।।"},
{"c": "7.141", "n": "50", "i": 39442, "v": "आत्तमात्तं महाराज भीमस्य धनुराच्छिनत् । तव पुत्रो महाराज जितकाशी मदोत्कटः ।।"},
{"c": "7.141", "n": "51", "i": 39443, "v": "स तदा छिद्यमानेषु कार्मुकेषु पुनः पुनः । शक्तिं चिक्षेप समरे सर्वपारशवीं शुभाम् ।।"},
{"c": "7.141", "n": "52", "i": 39444, "v": "अप्राप्तामेव तां शक्तिं त्रिधा चिच्छेद कौरवः । पश्यतः सर्वलोकस्य भीमस्य च महात्मनः ।।"},
{"c": "7.141", "n": "53", "i": 39445, "v": "ततो भीमो महाराज गदां गुर्वीं महाप्रभाम् । चिक्षेपाविध्य वेगेन दुर्योधनरथं प्रति ।।"},
{"c": "7.141", "n": "54", "i": 39446, "v": "ततः सा सहसा वाहांस्तव पुत्रस्य संयुगे । सारथिं च गदा गुर्वी ममर्द भरतर्षभ ।।"},
{"c": "7.141", "n": "55", "i": 39447, "v": "पुत्रस्तु तव राजेन्द्र रथाद्धेमपरिष्कृतात् । आप्लुतः सहसा यानं नन्दकस्य महात्मनः ।।"},
{"c": "7.141", "n": "56", "i": 39448, "v": "ततो भीमो हतं मत्वा तव पुत्रं महारथम् । सिंहनादं महच्चक्रे तर्जयन्निव कौरवान् ।।"},
{"c": "7.141", "n": "57", "i": 39449, "v": "तावकाः सैनिकाश्चापि मेनिरे निहतं नृपम् । ततो विचुक्रुशुः सर्वे हा हेति च समन्ततः ।।"},
{"c": "7.141", "n": "58", "i": 39450, "v": "तेषां तु निनदं श्रुत्वा त्रस्तानां सर्वयोधिनाम् । भीमसेनस्य नादं च श्रुत्वा राजन्महात्मनः ।।"},
{"c": "7.141", "n": "59", "i": 39451, "v": "ततो युधिष्ठिरो राजा हतं मत्वा सुयोधनम् । अभ्यवर्तत वेगेन यत्र पार्थो वृकोदरः ।।"},
{"c": "7.141", "n": "60", "i": 39452, "v": "पाञ्चालाः केकया मत्स्याः सृञ्जयाश्च विशां पते । सर्वोद्योगेनाभिजग्मुर्द्रोणमेव युयुत्सया ।।"},
{"c": "7.141", "n": "61", "i": 39453, "v": "तत्रासीत्सुमहद्युद्धं द्रोणस्याथ परैः सह । घोरे तमसि मग्नानां निघ्नतामितरेतरम् ।।"},
{"c": "7.142", "t": "संजय उवाच ।"},
{"c": "7.142", "n": "1", "i": 39454, "v": "सहदेवमथायान्तं द्रोणप्रेप्सुं विशां पते । कर्णो वैकर्तनो युद्धे वारयामास भारत ।।"},
{"c": "7.142", "n": "2", "i": 39455, "v": "सहदेवस्तु राधेयं विद्ध्वा नवभिराशुगैः । पुनर्विव्याध दशभिर्निशितैर्नतपर्वभिः ।।"},
{"c": "7.142", "n": "3", "i": 39456, "v": "तं कर्णः प्रतिविव्याध शतेन नतपर्वणाम् । सज्यं चास्य धनुः शीघ्रं चिच्छेद लघुहस्तवत् ।।"},
{"c": "7.142", "n": "4", "i": 39457, "v": "ततोऽन्यद्धनुरादाय माद्रीपुत्रः प्रतापवान् । कर्णं विव्याध विंशत्या तदद्भुतमिवाभवत् ।।"},
{"c": "7.142", "n": "5", "i": 39458, "v": "तस्य कर्णो हयान्हत्वा शरैः संनतपर्वभिः । सारथिं चास्य भल्लेन द्रुतं निन्ये यमक्षयम् ।।"},
{"c": "7.142", "n": "6", "i": 39459, "v": "विरथः सहदेवस्तु खड्गं चर्म समाददे । तदप्यस्य शरैः कर्णो व्यधमत्प्रहसन्निव ।।"},
{"c": "7.142", "n": "7", "i": 39460, "v": "ततो गुर्वीं महाघोरां हेमचित्रां महागदाम् । प्रेषयामास समरे वैकर्तनरथं प्रति ।।"},
{"c": "7.142", "n": "8", "i": 39461, "v": "तामापतन्तीं सहसा सहदेवप्रवेरिताम् । व्यष्टम्भयच्छरैः कर्णो भूमौ चैनामपातयत् ।।"},
{"c": "7.142", "n": "9", "i": 39462, "v": "गदां विनिहतां दृष्ट्वा सहदेवस्त्वरान्वितः । शक्तिं चिक्षेप कर्णाय तामप्यस्याच्छिनच्छरैः ।।"},
{"c": "7.142", "n": "10", "i": 39463, "v": "ससंभ्रमस्ततस्तूर्णमवप्लुत्य रथोत्तमात् । सहदेवो महाराज दृष्ट्वा कर्णं व्यवस्थितम् । रथचक्रं ततो गृह्य मुमोचाधिरथिं प्रति ।।"},
{"c": "7.142", "n": "11", "i": 39464, "v": "तमापतन्तं सहसा कालचक्रमिवोद्यतम् । शरैरनेकसाहस्रैरच्छिनत्सूतनन्दनः ।।"},
{"c": "7.142", "n": "12", "i": 39465, "v": "तस्मिंस्तु वितथे चक्रे कृते तेन महात्मना । वार्यमाणश्च विशिखैः सहदेवो रणं जहौ ।।"},
{"c": "7.142", "n": "13", "i": 39466, "v": "तमभिद्रुत्य राधेयो मुहूर्ताद्भरतर्षभ । अब्रवीत्प्रहसन्वाक्यं सहदेवं विशां पते ।।"},
{"c": "7.142", "n": "14", "i": 39467, "v": "मा युध्यस्व रणे वीर विशिष्टै रथिभिः सह । सदृशैर्युध्य माद्रेय वचो मे मा विशङ्किथाः ।।"},
{"c": "7.142", "n": "15", "i": 39468, "v": "अथैनं धनुषोऽग्रेण तुदन्भूयोऽब्रवीद्वचः । एषोऽर्जुनो रणे यत्तो युध्यते कुरुभिः सह । तत्र गच्छस्व माद्रेय गृहं वा यदि मन्यसे ।।"},
{"c": "7.142", "n": "16", "i": 39469, "v": "एवमुक्त्वा तु तं कर्णो रथेन रथिनां वरः । प्रायात्पाञ्चालपाण्डूनां सैन्यानि प्रहसन्निव ।।"},
{"c": "7.142", "n": "17", "i": 39470, "v": "वधप्राप्तं तु माद्रेयं नावधीत्समरेऽरिहा । कुन्त्याः स्मृत्वा वचो राजन्सत्यसंधो महारथः ।।"},
{"c": "7.142", "n": "18", "i": 39471, "v": "सहदेवस्ततो राजन्विमनाः शरपीडितः । कर्णवाक्शल्यतप्तश्च जीवितान्निरविद्यत ।।"},
{"c": "7.142", "n": "19", "i": 39472, "v": "आरुरोह रथं चापि पाञ्चाल्यस्य महात्मनः । जनमेजयस्य समरे त्वरायुक्तो महारथः ।।"},
{"c": "7.142", "n": "20", "i": 39473, "v": "विराटं सहसेनं तु द्रोणार्थे द्रुतमागतम् । मद्रराजः शरौघेण छादयामास धन्विनम् ।।"},
{"c": "7.142", "n": "21", "i": 39474, "v": "तयोः समभवद्युद्धं समरे दृढधन्विनोः । यादृशं ह्यभवद्राजञ्जम्भवासवयोः पुरा ।।"},
{"c": "7.142", "n": "22", "i": 39475, "v": "मद्रराजो महाराज विराटं वाहिनीपतिम् । आजघ्ने त्वरितं तीक्ष्णैः शतेन नतपर्वणाम् ।।"},
{"c": "7.142", "n": "23", "i": 39476, "v": "प्रतिविव्याध तं राजा नवभिर्निशितैः शरैः । पुनश्चैव त्रिसप्तत्या भूयश्चैव शतेन ह ।।"},
{"c": "7.142", "n": "24", "i": 39477, "v": "तस्य मद्राधिपो हत्वा चतुरो रथवाजिनः । सूतं ध्वजं च समरे रथोपस्थादपातयत् ।।"},
{"c": "7.142", "n": "25", "i": 39478, "v": "हताश्वात्तु रथात्तूर्णमवप्लुत्य महारथः । तस्थौ विस्फारयंश्चापं विमुञ्चंश्च शिताञ्शरान् ।।"},
{"c": "7.142", "n": "26", "i": 39479, "v": "शतानीकस्ततो दृष्ट्वा भ्रातरं हतवाहनम् । रथेनाभ्यपतत्तूर्णं सर्वलोकस्य पश्यतः ।।"},
{"c": "7.142", "n": "27", "i": 39480, "v": "शतानीकमथायान्तं मद्रराजो महामृधे । विशिखैर्बहुभिर्विद्ध्वा ततो निन्ये यमक्षयम् ।।"},
{"c": "7.142", "n": "28", "i": 39481, "v": "तस्मिंस्तु निहते वीरे विराटो रथसत्तमः । आरुरोह रथं तूर्णं तमेव ध्वजमालिनम् ।।"},
{"c": "7.142", "n": "29", "i": 39482, "v": "ततो विस्फार्य नयने क्रोधाद्द्विगुणविक्रमः । मद्रराजरथं तूर्णं छादयामास पत्रिभिः ।।"},
{"c": "7.142", "n": "30", "i": 39483, "v": "ततो मद्राधिपः क्रुद्धः शतेन नतपर्वणाम् । आजघानोरसि दृढं विराटं वाहिनीपतिम् ।।"},
{"c": "7.142", "n": "31", "i": 39484, "v": "सोऽतिविद्धो महाराज रथोपस्थ उपाविशत् । कश्मलं चाविशत्तीव्रं विराटो भरतर्षभ । सारथिस्तमपोवाह समरे शरविक्षतम् ।।"},
{"c": "7.142", "n": "32", "i": 39485, "v": "ततः सा महती सेना प्राद्रवन्निशि भारत । वध्यमाना शरशतैः शल्येनाहवशोभिना ।।"},
{"c": "7.142", "n": "33", "i": 39486, "v": "तां दृष्ट्वा विद्रुतां सेनां वासुदेवधनंजयौ । प्रायातां तत्र राजेन्द्र यत्र शल्यो व्यवस्थितः ।।"},
{"c": "7.142", "n": "34", "i": 39487, "v": "तौ तु प्रत्युद्ययौ राजन्राक्षसेन्द्रो ह्यलम्बुसः । अष्टचक्रसमायुक्तमास्थाय प्रवरं रथम् ।।"},
{"c": "7.142", "n": "35", "i": 39488, "v": "तुरंगममुखैर्युक्तं पिशाचैर्घोरदर्शनैः । लोहितार्द्रपताकं तं रक्तमाल्यविभूषितम् । कार्ष्णायसमयं घोरमृक्षचर्मावृतं महत् ।।"},
{"c": "7.142", "n": "36", "i": 39489, "v": "रौद्रेण चित्रपक्षेण विवृताक्षेण कूजता । ध्वजेनोच्छ्रिततुण्डेन गृध्रराजेन राजता ।।"},
{"c": "7.142", "n": "37", "i": 39490, "v": "स बभौ राक्षसो राजन्भिन्नाञ्जनचयोपमः । रुरोधार्जुनमायान्तं प्रभञ्जनमिवाद्रिराट् । किरन्बाणगणान्राजञ्शतशोऽर्जुनमूर्धनि ।।"},
{"c": "7.142", "n": "38", "i": 39491, "v": "अतितीव्रमभूद्युद्धं नरराक्षसयोर्मृधे । द्रष्टॄणां प्रीतिजननं सर्वेषां भरतर्षभ ।।"},
{"c": "7.142", "n": "39", "i": 39492, "v": "तमर्जुनः शतेनैव पत्रिणामभ्यताडयत् । नवभिश्च शितैर्बाणैश्चिच्छेद ध्वजमुच्छ्रितम् ।।"},
{"c": "7.142", "n": "40", "i": 39493, "v": "सारथिं च त्रिभिर्बाणैस्त्रिभिरेव त्रिवेणुकम् । धनुरेकेन चिच्छेद चतुर्भिश्चतुरो हयान् । विरथस्योद्यतं खड्गं शरेणास्य द्विधाच्छिनत् ।।"},
{"c": "7.142", "n": "41", "i": 39494, "v": "अथैनं निशितैर्बाणैश्चतुर्भिर्भरतर्षभ । पार्थोऽर्दयद्राक्षसेन्द्रं स विद्धः प्राद्रवद्भयात् ।।"},
{"c": "7.142", "n": "42", "i": 39495, "v": "तं विजित्यार्जुनस्तूर्णं द्रोणान्तिकमुपाययौ । किरञ्शरगणान्राजन्नरवारणवाजिषु ।।"},
{"c": "7.142", "n": "43", "i": 39496, "v": "वध्यमाना महाराज पाण्डवेन यशस्विना । सैनिका न्यपतन्नुर्व्यां वातनुन्ना इव द्रुमाः ।।"},
{"c": "7.142", "n": "44", "i": 39497, "v": "तेषु तूत्साद्यमानेषु फल्गुनेन महात्मना । संप्राद्रवद्बलं सर्वं पुत्राणां ते विशां पते ।।"},
{"c": "7.143", "t": "संजय उवाच ।"},
{"c": "7.143", "n": "1", "i": 39498, "v": "शतानीकं शरैस्तूर्णं निर्दहन्तं चमूं तव । चित्रसेनस्तव सुतो वारयामास भारत ।।"},
{"c": "7.143", "n": "2", "i": 39499, "v": "नाकुलिश्चित्रसेनं तु नाराचेनार्दयद्भृशम् । स च तं प्रतिविव्याध दशभिर्निशितैः शरैः ।।"},
{"c": "7.143", "n": "3", "i": 39500, "v": "चित्रसेनो महाराज शतानीकं पुनर्युधि । नवभिर्निशितैर्बाणैराजघान स्तनान्तरे ।।"},
{"c": "7.143", "n": "4", "i": 39501, "v": "नाकुलिस्तस्य विशिखैर्वर्म संनतपर्वभिः । गात्रात्संच्यावयामास तदद्भुतमिवाभवत् ।।"},
{"c": "7.143", "n": "5", "i": 39502, "v": "सोऽपेतवर्मा पुत्रस्ते विरराज भृशं नृप । उत्सृज्य काले राजेन्द्र निर्मोकमिव पन्नगः ।।"},
{"c": "7.143", "n": "6", "i": 39503, "v": "ततोऽस्य निशितैर्बाणैर्ध्वजं चिच्छेद नाकुलिः । धनुश्चैव महाराज यतमानस्य संयुगे ।।"},
{"c": "7.143", "n": "7", "i": 39504, "v": "स छिन्नधन्वा समरे विवर्मा च महारथः । धनुरन्यन्महाराज जग्राहारिविदारणम् ।।"},
{"c": "7.143", "n": "8", "i": 39505, "v": "ततस्तूर्णं चित्रसेनो नाकुलिं नवभिः शरैः । विव्याध समरे क्रुद्धो भरतानां महारथः ।।"},
{"c": "7.143", "n": "9", "i": 39506, "v": "शतानीकोऽथ संक्रुद्धश्चित्रसेनस्य मारिष । जघान चतुरो वाहान्सारथिं च नरोत्तमः ।।"},
{"c": "7.143", "n": "10", "i": 39507, "v": "अवप्लुत्य रथात्तस्माच्चित्रसेनो महारथः । नाकुलिं पञ्चविंशत्या शराणामार्दयद्बली ।।"},
{"c": "7.143", "n": "11", "i": 39508, "v": "तस्य तत्कुर्वतः कर्म नकुलस्य सुतो रणे । अर्धचन्द्रेण चिच्छेद चापं रत्नविभूषितम् ।।"},
{"c": "7.143", "n": "12", "i": 39509, "v": "स छिन्नधन्वा विरथो हताश्वो हतसारथिः । आरुरोह रथं तूर्णं हार्दिक्यस्य महात्मनः ।।"},
{"c": "7.143", "n": "13", "i": 39510, "v": "द्रुपदं तु सहानीकं द्रोणप्रेप्सुं महारथम् । वृषसेनोऽभ्ययात्तूर्णं किरञ्शरशतैस्तदा ।।"},
{"c": "7.143", "n": "14", "i": 39511, "v": "यज्ञसेनस्तु समरे कर्णपुत्रं महारथम् । षष्ट्या शराणां विव्याध बाह्वोरुरसि चानघ ।।"},
{"c": "7.143", "n": "15", "i": 39512, "v": "वृषसेनस्तु संक्रुद्धो यज्ञसेनं रथे स्थितम् । बहुभिः सायकैस्तीक्ष्णैराजघान स्तनान्तरे ।।"},
{"c": "7.143", "n": "16", "i": 39513, "v": "तावुभौ शरनुन्नाङ्गौ शरकण्टकिनौ रणे । व्यभ्राजेतां महाराज श्वाविधौ शललैरिव ।।"},
{"c": "7.143", "n": "17", "i": 39514, "v": "रुक्मपुङ्खैरजिह्माग्रैः शरैश्छिन्नतनुच्छदौ । रुधिरौघपरिक्लिन्नौ व्यभ्राजेतां महामृधे ।।"},
{"c": "7.143", "n": "18", "i": 39515, "v": "तपनीयनिभौ चित्रौ कल्पवृक्षाविवाद्भुतौ । किंशुकाविव चोत्फुल्लौ व्यकाशेतां रणाजिरे ।।"},
{"c": "7.143", "n": "19", "i": 39516, "v": "वृषसेनस्ततो राजन्नवभिर्द्रुपदं शरैः । विद्ध्वा विव्याध सप्तत्या पुनश्चान्यैस्त्रिभिः शरैः ।।"},
{"c": "7.143", "n": "20", "i": 39517, "v": "ततः शरसहस्राणि विमुञ्चन्विबभौ तदा । कर्णपुत्रो महाराज वर्षमाण इवाम्बुदः ।।"},
{"c": "7.143", "n": "21", "i": 39518, "v": "ततस्तु द्रुपदानीकं शरैश्छिन्नतनुच्छदम् । संप्राद्रवद्रणे राजन्निशीथे भैरवे सति ।।"},
{"c": "7.143", "n": "22", "i": 39519, "v": "प्रदीपैर्हि परित्यक्तैर्ज्वलद्भिस्तैः समन्ततः । व्यराजत मही राजन्वीताभ्रा द्यौरिव ग्रहैः ।।"},
{"c": "7.143", "n": "23", "i": 39520, "v": "तथाङ्गदैर्निपतितैर्व्यराजत वसुंधरा । प्रावृट्काले महाराज विद्युद्भिरिव तोयदः ।।"},
{"c": "7.143", "n": "24", "i": 39521, "v": "ततः कर्णसुतत्रस्ताः सोमका विप्रदुद्रुवुः । यथेन्द्रभयवित्रस्ता दानवास्तारकामये ।।"},
{"c": "7.143", "n": "25", "i": 39522, "v": "तेनार्द्यमानाः समरे द्रवमाणाश्च सोमकाः । व्यराजन्त महाराज प्रदीपैरवभासिताः ।।"},
{"c": "7.143", "n": "26", "i": 39523, "v": "तांस्तु निर्जित्य समरे कर्णपुत्रो व्यरोचत । मध्यंदिनमनुप्राप्तो घर्मांशुरिव भारत ।।"},
{"c": "7.143", "n": "27", "i": 39524, "v": "तेषु राजसहस्रेषु तावकेषु परेषु च । एक एव ज्वलंस्तस्थौ वृषसेनः प्रतापवान् ।।"},
{"c": "7.143", "n": "28", "i": 39525, "v": "स विजित्य रणे शूरान्सोमकानां महारथान् । जगाम त्वरितस्तत्र यत्र राजा युधिष्ठिरः ।।"},
{"c": "7.143", "n": "29", "i": 39526, "v": "प्रतिविन्ध्यमथ क्रुद्धं प्रदहन्तं रणे रिपून् । दुःशासनस्तव सुतः प्रत्युद्गच्छन्महारथः ।।"},
{"c": "7.143", "n": "30", "i": 39527, "v": "तयोः समागमो राजंश्चित्ररूपो बभूव ह । व्यपेतजलदे व्योम्नि बुधभार्गवयोरिव ।।"},
{"c": "7.143", "n": "31", "i": 39528, "v": "प्रतिविन्ध्यं तु समरे कुर्वाणं कर्म दुष्करम् । दुःशासनस्त्रिभिर्बाणैर्ललाटे समविध्यत ।।"},
{"c": "7.143", "n": "32", "i": 39529, "v": "सोऽतिविद्धो बलवता पुत्रेण तव धन्विना । विरराज महाबाहुः सशृङ्ग इव पर्वतः ।।"},
{"c": "7.143", "n": "33", "i": 39530, "v": "दुःशासनं तु समरे प्रतिविन्ध्यो महारथः । नवभिः सायकैर्विद्ध्वा पुनर्विव्याध सप्तभिः ।।"},
{"c": "7.143", "n": "34", "i": 39531, "v": "तत्र भारत पुत्रस्ते कृतवान्कर्म दुष्करम् । प्रतिविन्ध्यहयानुग्रैः पातयामास यच्छरैः ।।"},
{"c": "7.143", "n": "35", "i": 39532, "v": "सारथिं चास्य भल्लेन ध्वजं च समपातयत् । रथं च शतशो राजन्व्यधमत्तस्य धन्विनः ।।"},
{"c": "7.143", "n": "36", "i": 39533, "v": "पताकाश्च स तूणीरान्रश्मीन्योक्त्राणि चाभिभो । चिच्छेद तिलशः क्रुद्धः शरैः संनतपर्वभिः ।।"},
{"c": "7.143", "n": "37", "i": 39534, "v": "विरथः स तु धर्मात्मा धनुष्पाणिरवस्थितः । अयोधयत्तव सुतं किरञ्शरशतान्बहून् ।।"},
{"c": "7.143", "n": "38", "i": 39535, "v": "क्षुरप्रेण धनुस्तस्य चिच्छेद कृतहस्तवत् । अथैनं दशभिर्भल्लैश्छिन्नधन्वानमार्दयत् ।।"},
{"c": "7.143", "n": "39", "i": 39536, "v": "तं दृष्ट्वा विरथं तत्र भ्रातरोऽस्य महारथाः । अन्ववर्तन्त वेगेन महत्या सेनया सह ।।"},
{"c": "7.143", "n": "40", "i": 39537, "v": "आप्लुतः स ततो यानं सुतसोमस्य भास्वरम् । धनुर्गृह्य महाराज विव्याध तनयं तव ।।"},
{"c": "7.143", "n": "41", "i": 39538, "v": "ततस्तु तावकाः सर्वे परिवार्य सुतं तव । अभ्यवर्तन्त संग्रामे महत्या सेनया वृताः ।।"},
{"c": "7.143", "n": "42", "i": 39539, "v": "ततः प्रववृते युद्धं तव तेषां च भारत । निशीथे दारुणे काले यमराष्ट्रविवर्धनम् ।।"},
{"c": "7.144", "t": "संजय उवाच ।"},
{"c": "7.144", "n": "1", "i": 39540, "v": "नकुलं रभसं युद्धे निघ्नन्तं वाहिनीं तव । अभ्ययात्सौबलः क्रुद्धस्तिष्ठ तिष्ठेति चाब्रवीत् ।।"},
{"c": "7.144", "n": "2", "i": 39541, "v": "कृतवैरौ तु तौ वीरावन्योन्यवधकाङ्क्षिणौ । शरैः पूर्णायतोत्सृष्टैरन्योन्यमभिजघ्नतुः ।।"},
{"c": "7.144", "n": "3", "i": 39542, "v": "यथैव सौबलः क्षिप्रं शरवर्षाणि मुञ्चति । तथैव नकुलो राजञ्शिक्षां संदर्शयन्युधि ।।"},
{"c": "7.144", "n": "4", "i": 39543, "v": "तावुभौ समरे शूरौ शरकण्टकिनौ तदा । व्यराजेतां महाराज कण्टकैरिव शाल्मली ।।"},
{"c": "7.144", "n": "5", "i": 39544, "v": "सुजिह्मं प्रेक्षमाणौ च राजन्विवृतलोचनौ । क्रोधसंरक्तनयनौ निर्दहन्तौ परस्परम् ।।"},
{"c": "7.144", "n": "6", "i": 39545, "v": "स्यालस्तु तव संक्रुद्धो माद्रीपुत्रं हसन्निव । कर्णिनैकेन विव्याध हृदये निशितेन ह ।।"},
{"c": "7.144", "n": "7", "i": 39546, "v": "नकुलस्तु भृशं विद्धः स्यालेन तव धन्विना । निषसाद रथोपस्थे कश्मलं चैनमाविशत् ।।"},
{"c": "7.144", "n": "8", "i": 39547, "v": "अत्यन्तवैरिणं दृप्तं दृष्ट्वा शत्रुं तथागतम् । ननाद शकुनी राजंस्तपान्ते जलदो यथा ।।"},
{"c": "7.144", "n": "9", "i": 39548, "v": "प्रतिलभ्य ततः संज्ञां नकुलः पाण्डुनन्दनः । अभ्ययात्सौबलं भूयो व्यात्तानन इवान्तकः ।।"},
{"c": "7.144", "n": "10", "i": 39549, "v": "संक्रुद्धः शकुनिं षष्ट्या विव्याध भरतर्षभ । पुनश्चैव शतेनैव नाराचानां स्तनान्तरे ।।"},
{"c": "7.144", "n": "11", "i": 39550, "v": "ततोऽस्य सशरं चापं मुष्टिदेशे स चिच्छिदे । ध्वजं च त्वरितं छित्त्वा रथाद्भूमावपातयत् ।।"},
{"c": "7.144", "n": "12", "i": 39551, "v": "सोऽतिविद्धो महाराज रथोपस्थ उपाविशत् । तं विसंज्ञं निपतितं दृष्ट्वा स्यालं तवानघ । अपोवाह रथेनाशु सारथिर्ध्वजिनीमुखात् ।।"},
{"c": "7.144", "n": "13", "i": 39552, "v": "ततः संचुक्रुशुः पार्था ये च तेषां पदानुगाः । निर्जित्य च रणे शत्रून्नकुलः शत्रुतापनः । अब्रवीत्सारथिं क्रुद्धो द्रोणानीकाय मां वह ।।"},
{"c": "7.144", "n": "14", "i": 39553, "v": "तस्य तद्वचनं श्रुत्वा माद्रीपुत्रस्य धीमतः । प्रायात्तेन रणे राजन्येन द्रोणोऽन्वयुध्यत ।।"},
{"c": "7.144", "n": "15", "i": 39554, "v": "शिखण्डिनं तु समरे द्रोणप्रेप्सुं विशां पते । कृपः शारद्वतो यत्तः प्रत्युद्गच्छत्सुवेगितः ।।"},
{"c": "7.144", "n": "16", "i": 39555, "v": "गौतमं द्रुतमायान्तं द्रोणान्तिकमरिंदमम् । विव्याध नवभिर्भल्लैः शिखण्डी प्रहसन्निव ।।"},
{"c": "7.144", "n": "17", "i": 39556, "v": "तमाचार्यो महाराज विद्ध्वा पञ्चभिराशुगैः । पुनर्विव्याध विंशत्या पुत्राणां प्रियकृत्तव ।।"},
{"c": "7.144", "n": "18", "i": 39557, "v": "महद्युद्धं तयोरासीद्घोररूपं विशां पते । यथा देवासुरे युद्धे शम्बरामरराजयोः ।।"},
{"c": "7.144", "n": "19", "i": 39558, "v": "शरजालावृतं व्योम चक्रतुस्तौ महारथौ । प्रकृत्या घोररूपं तदासीद्घोरतरं पुनः ।।"},
{"c": "7.144", "n": "20", "i": 39559, "v": "रात्रिश्च भरतश्रेष्ठ योधानां युद्धशालिनाम् । कालरात्रिनिभा ह्यासीद्घोररूपा भयावहा ।।"},
{"c": "7.144", "n": "21", "i": 39560, "v": "शिखण्डी तु महाराज गौतमस्य महद्धनुः । अर्धचन्द्रेण चिच्छेद सज्यं सविशिखं तदा ।।"},
{"c": "7.144", "n": "22", "i": 39561, "v": "तस्य क्रुद्धः कृपो राजञ्शक्तिं चिक्षेप दारुणाम् । स्वर्णदण्डामकुण्ठाग्रां कर्मारपरिमार्जिताम् ।।"},
{"c": "7.144", "n": "23", "i": 39562, "v": "तामापतन्तीं चिच्छेद शिखण्डी बहुभिः शरैः । सापतन्मेदिनीं दीप्ता भासयन्ती महाप्रभा ।।"},
{"c": "7.144", "n": "24", "i": 39563, "v": "अथान्यद्धनुरादाय गौतमो रथिनां वरः । प्राच्छादयच्छितैर्बाणैर्महाराज शिखण्डिनम् ।।"},
{"c": "7.144", "n": "25", "i": 39564, "v": "स छाद्यमानः समरे गौतमेन यशस्विना । व्यषीदत रथोपस्थे शिखण्डी रथिनां वरः ।।"},
{"c": "7.144", "n": "26", "i": 39565, "v": "सीदन्तं चैनमालोक्य कृपः शारद्वतो युधि । आजघ्ने बहुभिर्बाणैर्जिघांसन्निव भारत ।।"},
{"c": "7.144", "n": "27", "i": 39566, "v": "विमुखं तं रणे दृष्ट्वा याज्ञसेनिं महारथम् । पाञ्चालाः सोमकाश्चैव परिवव्रुः समन्ततः ।।"},
{"c": "7.144", "n": "28", "i": 39567, "v": "तथैव तव पुत्राश्च परिवव्रुर्द्विजोत्तमम् । महत्या सेनया सार्धं ततो युद्धमभूत्पुनः ।।"},
{"c": "7.144", "n": "29", "i": 39568, "v": "रथानां च रणे राजन्नन्योन्यमभिधावताम् । बभूव तुमुलः शब्दो मेघानां नदतामिव ।।"},
{"c": "7.144", "n": "30", "i": 39569, "v": "द्रवतां सादिनां चैव गजानां च विशां पते । अन्योन्यमभितो राजन्क्रूरमायोधनं बभौ ।।"},
{"c": "7.144", "n": "31", "i": 39570, "v": "पत्तीनां द्रवतां चैव पदशब्देन मेदिनी । अकम्पत महाराज भयत्रस्तेव चाङ्गना ।।"},
{"c": "7.144", "n": "32", "i": 39571, "v": "रथा रथान्समासाद्य प्रद्रुता वेगवत्तरम् । न्यगृह्णन्बहवो राजञ्शलभान्वायसा इव ।।"},
{"c": "7.144", "n": "33", "i": 39572, "v": "तथा गजान्प्रभिन्नांश्च सुप्रभिन्ना महागजाः । तस्मिन्नेव पदे यत्ता निगृह्णन्ति स्म भारत ।।"},
{"c": "7.144", "n": "34", "i": 39573, "v": "सादी सादिनमासाद्य पदाती च पदातिनम् । समासाद्य रणेऽन्योन्यं संरब्धा नातिचक्रमुः ।।"},
{"c": "7.144", "n": "35", "i": 39574, "v": "धावतां द्रवतां चैव पुनरावर्ततामपि । बभूव तत्र सैन्यानां शब्दः सुतुमुलो निशि ।।"},
{"c": "7.144", "n": "36", "i": 39575, "v": "दीप्यमानाः प्रदीपाश्च रथवारणवाजिषु । अदृश्यन्त महाराज महोल्का इव खाच्च्युताः ।।"},
{"c": "7.144", "n": "37", "i": 39576, "v": "सा निशा भरतश्रेष्ठ प्रदीपैरवभासिता । दिवसप्रतिमा राजन्बभूव रणमूर्धनि ।।"},
{"c": "7.144", "n": "38", "i": 39577, "v": "आदित्येन यथा व्याप्तं तमो लोके प्रणश्यति । तथा नष्टं तमो घोरं दीपैर्दीप्तैरलंकृतम् ।।"},
{"c": "7.144", "n": "39", "i": 39578, "v": "शस्त्राणां कवचानां च मणीनां च महात्मनाम् । अन्तर्दधुः प्रभाः सर्वा दीपैस्तैरवभासिताः ।।"},
{"c": "7.144", "n": "40", "i": 39579, "v": "तस्मिन्कोलाहले युद्धे वर्तमाने निशामुखे । अवधीत्समरे पुत्रं पिता भरतसत्तम ।।"},
{"c": "7.144", "n": "41", "i": 39580, "v": "पुत्रश्च पितरं मोहात्सखायं च सखा तथा । संबन्धिनं च संबन्धी स्वस्रीयं चापि मातुलः ।।"},
{"c": "7.144", "n": "42", "i": 39581, "v": "स्वे स्वान्परे परांश्चापि निजघ्नुरितरेतरम् । निर्मर्यादमभूद्युद्धं रात्रौ घोरं भयावहम् ।।"},
{"c": "7.145", "t": "संजय उवाच ।"},
{"c": "7.145", "n": "1", "i": 39582, "v": "तस्मिन्सुतुमुले युद्धे वर्तमाने भयावहे । धृष्टद्युम्नो महाराज द्रोणमेवाभ्यवर्तत ।।"},
{"c": "7.145", "n": "2", "i": 39583, "v": "संमृजानो धनुः श्रेष्ठं ज्यां विकर्षन्पुनः पुनः । अभ्यवर्तत द्रोणस्य रथं रुक्मविभूषितम् ।।"},
{"c": "7.145", "n": "3", "i": 39584, "v": "धृष्टद्युम्नं तदायान्तं द्रोणस्यान्तचिकीर्षया । परिवव्रुर्महाराज पाञ्चालाः पाण्डवैः सह ।।"},
{"c": "7.145", "n": "4", "i": 39585, "v": "तथा परिवृतं दृष्ट्वा द्रोणमाचार्यसत्तमम् । पुत्रास्ते सर्वतो यत्ता ररक्षुर्द्रोणमाहवे ।।"},
{"c": "7.145", "n": "5", "i": 39586, "v": "बलार्णवौ ततस्तौ तु समेयातां निशामुखे । वातोद्धूतौ क्षुब्धसत्त्वौ भैरवौ सागराविव ।।"},
{"c": "7.145", "n": "6", "i": 39587, "v": "ततो द्रोणं महाराज पाञ्चाल्यः पञ्चभिः शरैः । विव्याध हृदये तूर्णं सिंहनादं ननाद च ।।"},
{"c": "7.145", "n": "7", "i": 39588, "v": "तं द्रोणः पञ्चविंशत्या विद्ध्वा भारत संयुगे । चिच्छेदान्येन भल्लेन धनुरस्य महाप्रभम् ।।"},
{"c": "7.145", "n": "8", "i": 39589, "v": "धृष्टद्युम्नस्तु निर्विद्धो द्रोणेन भरतर्षभ । उत्ससर्ज धनुस्तूर्णं संदश्य दशनच्छदम् ।।"},
{"c": "7.145", "n": "9", "i": 39590, "v": "ततः क्रुद्धो महाराज धृष्टद्युम्नः प्रतापवान् । आददेऽन्यद्धनुः श्रेष्ठं द्रोणस्यान्तचिकीर्षया ।।"},
{"c": "7.145", "n": "10", "i": 39591, "v": "विकृष्य च धनुश्चित्रमाकर्णात्परवीरहा । द्रोणस्यान्तकरं घोरं व्यसृजत्सायकं ततः ।।"},
{"c": "7.145", "n": "11", "i": 39592, "v": "स विसृष्टो बलवता शरो घोरो महामृधे । भासयामास तत्सैन्यं दिवाकर इवोदितः ।।"},
{"c": "7.145", "n": "12", "i": 39593, "v": "तं दृष्ट्वा तु शरं घोरं देवगन्धर्वमानवाः । स्वस्त्यस्तु समरे राजन्द्रोणायेत्यब्रुवन्वचः ।।"},
{"c": "7.145", "n": "13", "i": 39594, "v": "तं तु सायकमप्राप्तमाचार्यस्य रथं प्रति । कर्णो द्वादशधा राजंश्चिच्छेद कृतहस्तवत् ।।"},
{"c": "7.145", "n": "14", "i": 39595, "v": "स छिन्नो बहुधा राजन्सूतपुत्रेण मारिष । निपपात शरस्तूर्णं निकृत्तः कर्णसायकैः ।।"},
{"c": "7.145", "n": "15", "i": 39596, "v": "छित्त्वा तु समरे बाणं शरैः संनतपर्वभिः । धृष्टद्युम्नं रणे कर्णो विव्याध दशभिः शरैः ।।"},
{"c": "7.145", "n": "16", "i": 39597, "v": "पञ्चभिर्द्रोणपुत्रस्तु स्वयं द्रोणश्च सप्तभिः । शल्यश्च नवभिर्बाणैस्त्रिभिर्दुःशासनस्तथा ।।"},
{"c": "7.145", "n": "17", "i": 39598, "v": "दुर्योधनश्च विंशत्या शकुनिश्चापि पञ्चभिः । पाञ्चाल्यं त्वरिताविध्यन्सर्व एव महारथाः ।।"},
{"c": "7.145", "n": "18", "i": 39599, "v": "स विद्धः सप्तभिर्वीरैर्द्रोणत्राणार्थमाहवे । सर्वानसंभ्रमाद्राजन्प्रत्यविध्यत्त्रिभिस्त्रिभिः । द्रोणं द्रौणिं च कर्णं च विव्याध तव चात्मजम् ।।"},
{"c": "7.145", "n": "19", "i": 39600, "v": "ते विद्ध्वा धन्विना तेन धृष्टद्युम्नं पुनर्मृधे । विव्यधुः पञ्चभिस्तूर्णमेकैको रथिनां वरः ।।"},
{"c": "7.145", "n": "20", "i": 39601, "v": "द्रुमसेनस्तु संक्रुद्धो राजन्विव्याध पत्रिणा । त्रिभिश्चान्यैः शरैस्तूर्णं तिष्ठ तिष्ठेति चाब्रवीत् ।।"},
{"c": "7.145", "n": "21", "i": 39602, "v": "स तु तं प्रतिविव्याध त्रिभिस्तीक्ष्णैरजिह्मगैः । स्वर्णपुङ्खैः शिलाधौतैः प्राणान्तकरणैर्युधि ।।"},
{"c": "7.145", "n": "22", "i": 39603, "v": "भल्लेनान्येन तु पुनः सुवर्णोज्ज्वलकुण्डलम् । उन्ममाथ शिरः कायाद्द्रुमसेनस्य वीर्यवान् ।।"},
{"c": "7.145", "n": "23", "i": 39604, "v": "तच्छिरो न्यपतद्भूमौ संदष्टौष्ठपुटं रणे । महावातसमुद्धूतं पक्वं तालफलं यथा ।।"},
{"c": "7.145", "n": "24", "i": 39605, "v": "तांश्च विद्ध्वा पुनर्वीरान्वीरः सुनिशितैः शरैः । राधेयस्याच्छिनद्भल्लैः कार्मुकं चित्रयोधिनः ।।"},
{"c": "7.145", "n": "25", "i": 39606, "v": "न तु तन्ममृषे कर्णो धनुषश्छेदनं तथा । निकर्तनमिवात्युग्रो लाङ्गूलस्य यथा हरिः ।।"},
{"c": "7.145", "n": "26", "i": 39607, "v": "सोऽन्यद्धनुः समादाय क्रोधरक्तेक्षणः श्वसन् । अभ्यवर्षच्छरौघैस्तं धृष्टद्युम्नं महाबलम् ।।"},
{"c": "7.145", "n": "27", "i": 39608, "v": "दृष्ट्वा तु कर्णं संरब्धं ते वीराः षड्रथर्षभाः । पाञ्चाल्यपुत्रं त्वरिताः परिवव्रुर्जिघांसया ।।"},
{"c": "7.145", "n": "28", "i": 39609, "v": "षण्णां योधप्रवीराणां तावकानां पुरस्कृतम् । मृत्योरास्यमनुप्राप्तं धृष्टद्युम्नममंस्महि ।।"},
{"c": "7.145", "n": "29", "i": 39610, "v": "एतस्मिन्नेव काले तु दाशार्हो विकिरञ्शरान् । धृष्टद्युम्नं पराक्रान्तं सात्यकिः प्रत्यपद्यत ।।"},
{"c": "7.145", "n": "30", "i": 39611, "v": "तमायान्तं महेष्वासं सात्यकिं युद्धदुर्मदम् । राधेयो दशभिर्बाणैः प्रत्यविध्यदजिह्मगैः ।।"},
{"c": "7.145", "n": "31", "i": 39612, "v": "तं सात्यकिर्महाराज विव्याध दशभिः शरैः । पश्यतां सर्ववीराणां मा गास्तिष्ठेति चाब्रवीत् ।।"},
{"c": "7.145", "n": "32", "i": 39613, "v": "स सात्यकेस्तु बलिनः कर्णस्य च महात्मनः । आसीत्समागमो घोरो बलिवासवयोरिव ।।"},
{"c": "7.145", "n": "33", "i": 39614, "v": "त्रासयंस्तलघोषेण क्षत्रियान्क्षत्रियर्षभः । राजीवलोचनं कर्णं सात्यकिः प्रत्यविध्यत ।।"},
{"c": "7.145", "n": "34", "i": 39615, "v": "कम्पयन्निव घोषेण धनुषो वसुधां बली । सूतपुत्रो महाराज सात्यकिं प्रत्ययोधयत् ।।"},
{"c": "7.145", "n": "35", "i": 39616, "v": "विपाठकर्णिनाराचैर्वत्सदन्तैः क्षुरैरपि । कर्णः शरशतैश्चापि शैनेयं प्रत्यविध्यत ।।"},
{"c": "7.145", "n": "36", "i": 39617, "v": "तथैव युयुधानोऽपि वृष्णीनां प्रवरो रथः । अभ्यवर्षच्छरैः कर्णं तद्युद्धमभवत्समम् ।।"},
{"c": "7.145", "n": "37", "i": 39618, "v": "तावकाश्च महाराज कर्णपुत्रश्च दंशितः । सात्यकिं विव्यधुस्तूर्णं समन्तान्निशितैः शरैः ।।"},
{"c": "7.145", "n": "38", "i": 39619, "v": "अस्त्रैरस्त्राणि संवार्य तेषां कर्णस्य चाभिभो । अविध्यत्सात्यकिः क्रुद्धो वृषसेनं स्तनान्तरे ।।"},
{"c": "7.145", "n": "39", "i": 39620, "v": "तेन बाणेन निर्विद्धो वृषसेनो विशां पते । न्यपतत्स रथे मूढो धनुरुत्सृज्य वीर्यवान् ।।"},
{"c": "7.145", "n": "40", "i": 39621, "v": "ततः कर्णो हतं मत्वा वृषसेनं महारथः । पुत्रशोकाभिसंतप्तः सात्यकिं प्रत्यपीडयत् ।।"},
{"c": "7.145", "n": "41", "i": 39622, "v": "पीड्यमानस्तु कर्णेन युयुधानो महारथः । विव्याध बहुभिः कर्णं त्वरमाणः पुनः पुनः ।।"},
{"c": "7.145", "n": "42", "i": 39623, "v": "स कर्णं दशभिर्विद्ध्वा वृषसेनं च सप्तभिः । सहस्तावापधनुषी तयोश्चिच्छेद सात्वतः ।।"},
{"c": "7.145", "n": "43", "i": 39624, "v": "तावन्ये धनुषी सज्ये कृत्वा शत्रुभयंकरे । युयुधानमविध्येतां समन्तान्निशितैः शरैः ।।"},
{"c": "7.145", "n": "44", "i": 39625, "v": "वर्तमाने तु संग्रामे तस्मिन्वीरवरक्षये । अतीव शुश्रुवे राजन्गाण्डीवस्य महास्वनः ।।"},
{"c": "7.145", "n": "45", "i": 39626, "v": "श्रुत्वा तु रथनिर्घोषं गाण्डीवस्य च निस्वनम् । सूतपुत्रोऽब्रवीद्राजन्दुर्योधनमिदं वचः ।।"},
{"c": "7.145", "n": "46", "i": 39627, "v": "एष सर्वाञ्शिबीन्हत्वा मुख्यशश्च नरर्षभान् । पौरवांश्च महेष्वासान्गाण्डीवनिनदो महान् ।।"},
{"c": "7.145", "n": "47", "i": 39628, "v": "श्रूयते रथघोषश्च वासवस्येव नर्दतः । करोति पाण्डवो व्यक्तं कर्मौपयिकमात्मनः ।।"},
{"c": "7.145", "n": "48", "i": 39629, "v": "एषा विदीर्यते राजन्बहुधा भारती चमूः । विप्रकीर्णान्यनीकानि नावतिष्ठन्ति कर्हिचित् ।।"},
{"c": "7.145", "n": "49", "i": 39630, "v": "वातेनेव समुद्धूतमभ्रजालं विदीर्यते । सव्यसाचिनमासाद्य भिन्ना नौरिव सागरे ।।"},
{"c": "7.145", "n": "50", "i": 39631, "v": "द्रवतां योधमुख्यानां गाण्डीवप्रेषितैः शरैः । विद्धानां शतशो राजञ्श्रूयते निनदो महान् । निशीथे राजशार्दूल स्तनयित्नोरिवाम्बरे ।।"},
{"c": "7.145", "n": "51", "i": 39632, "v": "हाहाकाररवांश्चैव सिंहनादांश्च पुष्कलान् । शृणु शब्दान्बहुविधानर्जुनस्य रथं प्रति ।।"},
{"c": "7.145", "n": "52", "i": 39633, "v": "अयं मध्ये स्थितोऽस्माकं सात्यकिः सात्वताधमः । इह चेल्लभ्यते लक्ष्यं कृत्स्नाञ्जेष्यामहे परान् ।।"},
{"c": "7.145", "n": "53", "i": 39634, "v": "एष पाञ्चालराजस्य पुत्रो द्रोणेन संगतः । सर्वतः संवृतो योधै राजन्पुरुषसत्तमैः ।।"},
{"c": "7.145", "n": "54", "i": 39635, "v": "सात्यकिं यदि हन्यामो धृष्टद्युम्नं च पार्षतम् । असंशयं महाराज ध्रुवो नो विजयो भवेत् ।।"},
{"c": "7.145", "n": "55", "i": 39636, "v": "सौभद्रवदिमौ वीरौ परिवार्य महारथौ । प्रयतामो महाराज निहन्तुं वृष्णिपार्षतौ ।।"},
{"c": "7.145", "n": "56", "i": 39637, "v": "सव्यसाची पुरोऽभ्येति द्रोणानीकाय भारत । संसक्तं सात्यकिं ज्ञात्वा बहुभिः कुरुपुंगवैः ।।"},
{"c": "7.145", "n": "57", "i": 39638, "v": "तत्र गच्छन्तु बहवः प्रवरा रथसत्तमाः । यावत्पार्थो न जानाति सात्यकिं बहुभिर्वृतम् ।।"},
{"c": "7.145", "n": "58", "i": 39639, "v": "ते त्वरध्वं यथा शूराः शराणां मोक्षणे भृशम् । यथा तूर्णं व्रजत्येष परलोकाय माधवः ।।"},
{"c": "7.145", "n": "59", "i": 39640, "v": "कर्णस्य मतमाज्ञाय पुत्रस्ते प्राह सौबलम् । यथेन्द्रः समरे राजन्प्राह विष्णुं यशस्विनम् ।।"},
{"c": "7.145", "n": "60", "i": 39641, "v": "वृतः सहस्रैर्दशभिर्गजानामनिवर्तिनाम् । रथैश्च दशसाहस्रैर्वृतो याहि धनंजयम् ।।"},
{"c": "7.145", "n": "61", "i": 39642, "v": "दुःशासनो दुर्विषहः सुबाहुर्दुष्प्रधर्षणः । एते त्वामनुयास्यन्ति पत्तिभिर्बहुभिर्वृताः ।।"},
{"c": "7.145", "n": "62", "i": 39643, "v": "जहि कृष्णौ महाबाहो धर्मराजं च मातुल । नकुलं सहदेवं च भीमसेनं च भारत ।।"},
{"c": "7.145", "n": "63", "i": 39644, "v": "देवानामिव देवेन्द्रे जयाशा मे त्वयि स्थिता । जहि मातुल कौन्तेयानसुरानिव पावकिः ।।"},
{"c": "7.145", "n": "64", "i": 39645, "v": "एवमुक्तो ययौ पार्थान्पुत्रेण तव सौबलः । महत्या सेनया सार्धं तव पुत्रैस्तथा विभो ।।"},
{"c": "7.145", "n": "65", "i": 39646, "v": "प्रियार्थं तव पुत्राणां दिधक्षुः पाण्डुनन्दनान् । ततः प्रववृते युद्धं तावकानां परैः सह ।।"},
{"c": "7.145", "n": "66", "i": 39647, "v": "प्रयाते सौबले राजन्पाण्डवानामनीकिनीम् । बलेन महता युक्तः सूतपुत्रस्तु सात्वतम् ।।"},
{"c": "7.145", "n": "67", "i": 39648, "v": "अभ्ययात्त्वरितं युद्धे किरञ्शरशतान्बहून् । तथैव पाण्डवाः सर्वे सात्यकिं पर्यवारयन् ।।"},
{"c": "7.145", "n": "68", "i": 39649, "v": "महद्युद्धं तदासीत्तु द्रोणस्य निशि भारत । धृष्टद्युम्नेन शूरेण पाञ्चालैश्च महात्मनः ।।"},
{"c": "7.146", "t": "संजय उवाच ।"},
{"c": "7.146", "n": "1", "i": 39650, "v": "ततस्ते प्राद्रवन्सर्वे त्वरिता युद्धदुर्मदाः । अमृष्यमाणाः संरब्धा युयुधानरथं प्रति ।।"},
{"c": "7.146", "n": "2", "i": 39651, "v": "ते रथैः कल्पितै राजन्हेमरूप्यविभूषितैः । सादिभिश्च गजैश्चैव परिवव्रुः स्म सात्वतम् ।।"},
{"c": "7.146", "n": "3", "i": 39652, "v": "अथैनं कोष्ठकीकृत्य सर्वतस्ते महारथाः । सिंहनादांस्तदा चक्रुस्तर्जयन्तः स्म सात्यकिम् ।।"},
{"c": "7.146", "n": "4", "i": 39653, "v": "तेऽभ्यवर्षञ्शरैस्तीक्ष्णैः सात्यकिं सत्यविक्रमम् । त्वरमाणा महावीर्या माधवस्य वधैषिणः ।।"},
{"c": "7.146", "n": "5", "i": 39654, "v": "तान्दृष्ट्वा पततस्तूर्णं शैनेयः परवीरहा । प्रत्यगृह्णान्महाबाहुः प्रमुञ्चन्विशिखान्बहून् ।।"},
{"c": "7.146", "n": "6", "i": 39655, "v": "तत्र वीरो महेष्वासः सात्यकिर्युद्धदुर्मदः । निचकर्त शिरांस्युग्रैः शरैः संनतपर्वभिः ।।"},
{"c": "7.146", "n": "7", "i": 39656, "v": "हस्तिहस्तान्हयग्रीवान्बाहूनपि च सायुधान् । क्षुरप्रैः पातयामास तावकानां स माधवः ।।"},
{"c": "7.146", "n": "8", "i": 39657, "v": "पतितैश्चामरैश्चैव श्वेतच्छत्रैश्च भारत । बभूव धरणी पूर्णा नक्षत्रैर्द्यौरिव प्रभो ।।"},
{"c": "7.146", "n": "9", "i": 39658, "v": "तेषां तु युयुधानेन युध्यतां युधि भारत । बभूव तुमुलः शब्दः प्रेतानामिव क्रन्दताम् ।।"},
{"c": "7.146", "n": "10", "i": 39659, "v": "तेन शब्देन महता पूरितासीद्वसुंधरा । रात्रिः समभवच्चैव तीव्ररूपा भयावहा ।।"},
{"c": "7.146", "n": "11", "i": 39660, "v": "दीर्यमाणं बलं दृष्ट्वा युयुधानशराहतम् । श्रुत्वा च विपुलं नादं निशीथे लोमहर्षणम् ।।"},
{"c": "7.146", "n": "12", "i": 39661, "v": "सुतस्तवाब्रवीद्राजन्सारथिं रथिनां वरः । यत्रैष शब्दस्तत्राश्वांश्चोदयेति पुनः पुनः ।।"},
{"c": "7.146", "n": "13", "i": 39662, "v": "तेन संचोद्यमानस्तु ततस्तांस्तुरगोत्तमान् । सूतः संचोदयामास युयुधानरथं प्रति ।।"},
{"c": "7.146", "n": "14", "i": 39663, "v": "ततो दुर्योधनः क्रुद्धो दृढधन्वा जितक्लमः । शीघ्रहस्तश्चित्रयोधी युयुधानमुपाद्रवत् ।।"},
{"c": "7.146", "n": "15", "i": 39664, "v": "ततः पूर्णायतोत्सृष्टैर्मांसशोणितभोजनैः । दुर्योधनं द्वादशभिर्माधवः प्रत्यविध्यत ।।"},
{"c": "7.146", "n": "16", "i": 39665, "v": "दुर्योधनस्तेन तथा पूर्वमेवार्दितः शरैः । शैनेयं दशभिर्बाणैः प्रत्यविध्यदमर्षितः ।।"},
{"c": "7.146", "n": "17", "i": 39666, "v": "ततः समभवद्युद्धमाकुलं भरतर्षभ । पाञ्चालानां च सर्वेषां भारतानां च दारुणम् ।।"},
{"c": "7.146", "n": "18", "i": 39667, "v": "शैनेयस्तु रणे क्रुद्धस्तव पुत्रं महारथम् । सायकानामशीत्या तु विव्याधोरसि भारत ।।"},
{"c": "7.146", "n": "19", "i": 39668, "v": "ततोऽस्य वाहान्समरे शरैर्निन्ये यमक्षयम् । सारथिं च रथात्तूर्णं पातयामास पत्रिणा ।।"},
{"c": "7.146", "n": "20", "i": 39669, "v": "हताश्वे तु रथे तिष्ठन्पुत्रस्तव विशां पते । मुमोच निशितान्बाणाञ्शैनेयस्य रथं प्रति ।।"},
{"c": "7.146", "n": "21", "i": 39670, "v": "शरान्पञ्चाशतस्तांस्तु शैनेयः कृतहस्तवत् । चिच्छेद समरे राजन्प्रेषितांस्तनयेन ते ।।"},
{"c": "7.146", "n": "22", "i": 39671, "v": "अथापरेण भल्लेन मुष्टिदेशे महद्धनुः । चिच्छेद रभसो युद्धे तव पुत्रस्य मारिष ।।"},
{"c": "7.146", "n": "23", "i": 39672, "v": "विरथो विधनुष्कश्च सर्वलोकेश्वरः प्रभुः । आरुरोह रथं तूर्णं भास्वरं कृतवर्मणः ।।"},
{"c": "7.146", "n": "24", "i": 39673, "v": "दुर्योधने परावृत्ते शैनेयस्तव वाहिनीम् । द्रावयामास विशिखैर्निशामध्ये विशां पते ।।"},
{"c": "7.146", "n": "25", "i": 39674, "v": "शकुनिश्चार्जुनं राजन्परिवार्य समन्ततः । रथैरनेकसाहस्रैर्गजैश्चैव सहस्रशः । तथा हयसहस्रैश्च तुमुलं सर्वतोऽकरोत् ।।"},
{"c": "7.146", "n": "26", "i": 39675, "v": "ते महास्त्राणि दिव्यानि विकिरन्तोऽर्जुनं प्रति । अर्जुनं योधयन्ति स्म क्षत्रियाः कालचोदिताः ।।"},
{"c": "7.146", "n": "27", "i": 39676, "v": "तान्यर्जुनः सहस्राणि रथवारणवाजिनाम् । प्रत्यवारयदायस्तः प्रकुर्वन्विपुलं क्षयम् ।।"},
{"c": "7.146", "n": "28", "i": 39677, "v": "ततस्तु समरे शूरः शकुनिः सौबलस्तदा । विव्याध निशितैर्बाणैरर्जुनं प्रहसन्निव ।।"},
{"c": "7.146", "n": "29", "i": 39678, "v": "पुनश्चैव शतेनास्य संरुरोध महारथम् । तमर्जुनस्तु विंशत्या विव्याध युधि भारत ।।"},
{"c": "7.146", "n": "30", "i": 39679, "v": "अथेतरान्महेष्वासांस्त्रिभिस्त्रिभिरविध्यत । संवार्य तान्बाणगणैर्युधि राजन्धनंजयः । अवधीत्तावकान्योधान्वज्रपाणिरिवासुरान् ।।"},
{"c": "7.146", "n": "31", "i": 39680, "v": "भुजैश्छिन्नैर्महाराज शरीरैश्च सहस्रशः । समास्तीर्णा धरा तत्र बभौ पुष्पैरिवाचिता ।।"},
{"c": "7.146", "n": "32", "i": 39681, "v": "स विद्ध्वा शकुनिं भूयः पञ्चभिर्नतपर्वभिः । उलूकं त्रिभिराजघ्ने त्रिभिरेव महायसैः ।।"},
{"c": "7.146", "n": "33", "i": 39682, "v": "तमुलूकस्तथा विद्ध्वा वासुदेवमताडयत् । ननाद च महानादं पूरयन्वसुधातलम् ।।"},
{"c": "7.146", "n": "34", "i": 39683, "v": "अर्जुनस्तु द्रुतं गत्वा शकुनेर्धनुराच्छिनत् । निन्ये च चतुरो वाहान्यमस्य सदनं प्रति ।।"},
{"c": "7.146", "n": "35", "i": 39684, "v": "ततो रथादवप्लुत्य सौबलो भरतर्षभ । उलूकस्य रथं तूर्णमारुरोह विशां पते ।।"},
{"c": "7.146", "n": "36", "i": 39685, "v": "तावेकरथमारूढौ पितापुत्रौ महारथौ । पार्थं सिषिचतुर्बाणैर्गिरिं मेघाविवोत्थितौ ।।"},
{"c": "7.146", "n": "37", "i": 39686, "v": "तौ तु विद्ध्वा महाराज पाण्डवो निशितैः शरैः । विद्रावयंस्तव चमूं शतशो व्यधमच्छरैः ।।"},
{"c": "7.146", "n": "38", "i": 39687, "v": "अनिलेन यथाभ्राणि विच्छिन्नानि समन्ततः । विच्छिन्नानि तथा राजन्बलान्यासन्विशां पते ।।"},
{"c": "7.146", "n": "39", "i": 39688, "v": "तद्बलं भरतश्रेष्ठ वध्यमानं तथा निशि । प्रदुद्राव दिशः सर्वा वीक्षमाणं भयार्दितम् ।।"},
{"c": "7.146", "n": "40", "i": 39689, "v": "उत्सृज्य वाहान्समरे चोदयन्तस्तथापरे । संभ्रान्ताः पर्यधावन्त तस्मिंस्तमसि दारुणे ।।"},
{"c": "7.146", "n": "41", "i": 39690, "v": "विजित्य समरे योधांस्तावकान्भरतर्षभ । दध्मतुर्मुदितौ शङ्खौ वासुदेवधनंजयौ ।।"},
{"c": "7.146", "n": "42", "i": 39691, "v": "धृष्टद्युम्नो महाराज द्रोणं विद्ध्वा त्रिभिः शरैः । चिच्छेद धनुषस्तूर्णं ज्यां शरेण शितेन ह ।।"},
{"c": "7.146", "n": "43", "i": 39692, "v": "तन्निधाय धनुर्नीडे द्रोणः क्षत्रियमर्दनः । आददेऽन्यद्धनुः शूरो वेगवत्सारवत्तरम् ।।"},
{"c": "7.146", "n": "44", "i": 39693, "v": "धृष्टद्युम्नं ततो द्रोणो विद्ध्वा सप्तभिराशुगैः । सारथिं पञ्चभिर्बाणै राजन्विव्याध संयुगे ।।"},
{"c": "7.146", "n": "45", "i": 39694, "v": "तं निवार्य शरैस्तूर्णं धृष्टद्युम्नो महारथः । व्यधमत्कौरवीं सेनां शतशोऽथ सहस्रशः ।।"},
{"c": "7.146", "n": "46", "i": 39695, "v": "वध्यमाने बले तस्मिंस्तव पुत्रस्य मारिष । प्रावर्तत नदी घोरा शोणितौघतरङ्गिणी ।।"},
{"c": "7.146", "n": "47", "i": 39696, "v": "उभयोः सेनयोर्मध्ये नराश्वद्विपवाहिनी । यथा वैतरणी राजन्यमराष्ट्रपुरं प्रति ।।"},
{"c": "7.146", "n": "48", "i": 39697, "v": "द्रावयित्वा तु तत्सैन्यं धृष्टद्युम्नः प्रतापवान् । अत्यराजत तेजस्वी शक्रो देवगणेष्विव ।।"},
{"c": "7.146", "n": "49", "i": 39698, "v": "अथ दध्मुर्महाशङ्खान्धृष्टद्युम्नशिखण्डिनौ । यमौ च युयुधानश्च पाण्डवश्च वृकोदरः ।।"},
{"c": "7.146", "n": "50", "i": 39699, "v": "जित्वा रथसहस्राणि तावकानां महारथाः । सिंहनादरवांश्चक्रुः पाण्डवा जितकाशिनः ।।"},
{"c": "7.146", "n": "51", "i": 39700, "v": "पश्यतस्तव पुत्रस्य कर्णस्य च मदोत्कटाः । तथा द्रोणस्य शूरस्य द्रौणेश्चैव विशां पते ।।"},
{"c": "7.147", "t": "संजय उवाच ।"},
{"c": "7.147", "n": "1", "i": 39701, "v": "विद्रुतं स्वबलं दृष्ट्वा वध्यमानं महात्मभिः । क्रोधेन महताविष्टः पुत्रस्तव विशां पते ।।"},
{"c": "7.147", "n": "2", "i": 39702, "v": "अभ्येत्य सहसा कर्णं द्रोणं च जयतां वरम् । अमर्षवशमापन्नो वाक्यज्ञो वाक्यमब्रवीत् ।।"},
{"c": "7.147", "n": "3", "i": 39703, "v": "भवद्भ्यामिह संग्रामो क्रुद्धाभ्यां संप्रवर्तितः । आहवे निहतं दृष्ट्वा सैन्धवं सव्यसाचिना ।।"},
{"c": "7.147", "n": "4", "i": 39704, "v": "निहन्यमानां पाण्डूनां बलेन मम वाहिनीम् । भूत्वा तद्विजये शक्तावशक्ताविव पश्यतः ।।"},
{"c": "7.147", "n": "5", "i": 39705, "v": "यद्यहं भवतोस्त्याज्यो न वाच्योऽस्मि तदैव हि । आवां पाण्डुसुतान्संख्ये जेष्याव इति मानदौ ।।"},
{"c": "7.147", "n": "6", "i": 39706, "v": "तदैवाहं वचः श्रुत्वा भवद्भ्यामनुसंमतम् । कृतवान्पाण्डवैः सार्धं वैरं योधविनाशनम् ।।"},
{"c": "7.147", "n": "7", "i": 39707, "v": "यदि नाहं परित्याज्यो भवद्भ्यां पुरुषर्षभौ । युध्येतामनुरूपेण विक्रमेण सुविक्रमौ ।।"},
{"c": "7.147", "n": "8", "i": 39708, "v": "वाक्प्रतोदेन तौ वीरौ प्रणुन्नौ तनयेन ते । प्रावर्तयेतां तौ युद्धं घट्टिताविव पन्नगौ ।।"},
{"c": "7.147", "n": "9", "i": 39709, "v": "ततस्तौ रथिनां श्रेष्ठौ सर्वलोकधनुर्धरौ । शैनेयप्रमुखान्पार्थानभिदुद्रुवतू रणे ।।"},
{"c": "7.147", "n": "10", "i": 39710, "v": "तथैव सहिताः पार्थाः स्वेन सैन्येन संवृताः । अभ्यवर्तन्त तौ वीरौ नर्दमानौ मुहुर्मुहुः ।।"},
{"c": "7.147", "n": "11", "i": 39711, "v": "अथ द्रोणो महेष्वासो दशभिः शिनिपुंगवम् । अविध्यत्त्वरितं क्रुद्धः सर्वशस्त्रभृतां वरः ।।"},
{"c": "7.147", "n": "12", "i": 39712, "v": "कर्णश्च दशभिर्बाणैः पुत्रश्च तव सप्तभिः । दशभिर्वृषसेनश्च सौबलश्चापि सप्तभिः । एते कौरव संक्रन्दे शैनेयं पर्यवारयन् ।।"},
{"c": "7.147", "n": "13", "i": 39713, "v": "दृष्ट्वा च समरे द्रोणं निघ्नन्तं पाण्डवीं चमूम् । विव्यधुः सोमकास्तूर्णं समन्ताच्छरवृष्टिभिः ।।"},
{"c": "7.147", "n": "14", "i": 39714, "v": "ततो द्रोणोऽहरत्प्राणान्क्षत्रियाणां विशां पते । रश्मिभिर्भास्करो राजंस्तमसामिव भारत ।।"},
{"c": "7.147", "n": "15", "i": 39715, "v": "द्रोणेन वध्यमानानां पाञ्चालानां विशां पते । शुश्रुवे तुमुलः शब्दः क्रोशतामितरेतरम् ।।"},
{"c": "7.147", "n": "16", "i": 39716, "v": "पुत्रानन्ये पितॄनन्ये भ्रातॄनन्ये च मातुलान् । भागिनेयान्वयस्यांश्च तथा संबन्धिबान्धवान् । उत्सृज्योत्सृज्य गच्छन्ति त्वरिता जीवितेप्सवः ।।"},
{"c": "7.147", "n": "17", "i": 39717, "v": "अपरे मोहिता मोहात्तमेवाभिमुखा ययुः । पाण्डवानां रणे योधाः परलोकं तथापरे ।।"},
{"c": "7.147", "n": "18", "i": 39718, "v": "सा तथा पाण्डवी सेना वध्यमाना महात्मभिः । निशि संप्राद्रवद्राजन्नुत्सृज्योल्काः सहस्रशः ।।"},
{"c": "7.147", "n": "19", "i": 39719, "v": "पश्यतो भीमसेनस्य विजयस्याच्युतस्य च । यमयोर्धर्मपुत्रस्य पार्षतस्य च पश्यतः ।।"},
{"c": "7.147", "n": "20", "i": 39720, "v": "तमसा संवृते लोके न प्राज्ञायत किंचन । कौरवाणां प्रकाशेन दृश्यन्ते तु द्रुताः परे ।।"},
{"c": "7.147", "n": "21", "i": 39721, "v": "द्रवमाणं तु तत्सैन्यं द्रोणकर्णौ महारथौ । जघ्नतुः पृष्ठतो राजन्किरन्तौ सायकान्बहून् ।।"},
{"c": "7.147", "n": "22", "i": 39722, "v": "पाञ्चालेषु प्रभग्नेषु दीर्यमाणेषु सर्वशः । जनार्दनो दीनमनाः प्रत्यभाषत फल्गुनम् ।।"},
{"c": "7.147", "n": "23", "i": 39723, "v": "द्रोणकर्णौ महेष्वासावेतौ पार्षतसात्यकी । पाञ्चालांश्चैव सहितौ जघ्नतुः सायकैर्भृशम् ।।"},
{"c": "7.147", "n": "24", "i": 39724, "v": "एतयोः शरवर्षेण प्रभग्ना नो महारथाः । वार्यमाणापि कौन्तेय पृतना नावतिष्ठते ।।"},
{"c": "7.147", "n": "25", "i": 39725, "v": "एतावावां सर्वसैन्यैर्व्यूढैः सम्यगुदायुधैः । द्रोणं च सूतपुत्रं च प्रयतावः प्रबाधितुम् ।।"},
{"c": "7.147", "n": "26", "i": 39726, "v": "एतौ हि बलिनौ शूरौ कृतास्त्रौ जितकाशिनौ । उपेक्षितौ बलं क्रुद्धौ नाशयेतां निशामिमाम् । एष भीमोऽभियात्युग्रः पुनरावर्त्य वाहिनीम् ।।"},
{"c": "7.147", "n": "27", "i": 39727, "v": "वृकोदरं तथायान्तं दृष्ट्वा तत्र जनार्दनः । पुनरेवाब्रवीद्राजन्हर्षयन्निव पाण्डवम् ।।"},
{"c": "7.147", "n": "28", "i": 39728, "v": "एष भीमो रणश्लाघी वृतः सोमकपाण्डवैः । रुषितोऽभ्येति वेगेन द्रोणकर्णौ महाबलौ ।।"},
{"c": "7.147", "n": "29", "i": 39729, "v": "एतेन सहितो युध्य पाञ्चालैश्च महारथैः । आश्वासनार्थं सर्वेषां सैन्यानां पाण्डुनन्दन ।।"},
{"c": "7.147", "n": "30", "i": 39730, "v": "ततस्तौ पुरुषव्याघ्रावुभौ माधवपाण्डवौ । द्रोणकर्णौ समासाद्य धिष्ठितौ रणमूर्धनि ।।"},
{"c": "7.147", "n": "31", "i": 39731, "v": "ततस्तत्पुनरावृत्तं युधिष्ठिरबलं महत् । ततो द्रोणश्च कर्णश्च परान्ममृदतुर्युधि ।।"},
{"c": "7.147", "n": "32", "i": 39732, "v": "स संप्रहारस्तुमुलो निशि प्रत्यभवन्महान् । यथा सागरयो राजंश्चन्द्रोदयविवृद्धयोः ।।"},
{"c": "7.147", "n": "33", "i": 39733, "v": "तत उत्सृज्य पाणिभ्यः प्रदीपांस्तव वाहिनी । युयुधे पाण्डवैः सार्धमुन्मत्तवदहःक्षये ।।"},
{"c": "7.147", "n": "34", "i": 39734, "v": "रजसा तमसा चैव संवृते भृशदारुणे । केवलं नामगोत्रेण प्रायुध्यन्त जयैषिणः ।।"},
{"c": "7.147", "n": "35", "i": 39735, "v": "अश्रूयन्त हि नामानि श्राव्यमाणानि पार्थिवैः । प्रहरद्भिर्महाराज स्वयंवर इवाहवे ।।"},
{"c": "7.147", "n": "36", "i": 39736, "v": "निःशब्दमासीत्सहसा पुनः शब्दो महानभूत् । क्रुद्धानां युध्यमानानां जयतां जीयतामपि ।।"},
{"c": "7.147", "n": "37", "i": 39737, "v": "यत्र यत्र स्म दृश्यन्ते प्रदीपाः कुरुसत्तम । तत्र तत्र स्म ते शूरा निपतन्ति पतंगवत् ।।"},
{"c": "7.147", "n": "38", "i": 39738, "v": "तथा संयुध्यमानानां विगाढाभून्महानिशा । पाण्डवानां च राजेन्द्र कौरवाणां च सर्वशः ।।"},
{"c": "7.148", "t": "संजय उवाच ।"},
{"c": "7.148", "n": "1", "i": 39739, "v": "ततः कर्णो रणे दृष्ट्वा पार्षतं परवीरहा । आजघानोरसि शरैर्दशभिर्मर्मभेदिभिः ।।"},
{"c": "7.148", "n": "2", "i": 39740, "v": "प्रतिविव्याध तं तूर्णं धृष्टद्युम्नोऽपि मारिष । पञ्चभिः सायकैर्हृष्टस्तिष्ठ तिष्ठेति चाब्रवीत् ।।"},
{"c": "7.148", "n": "3", "i": 39741, "v": "तावन्योन्यं शरैः संख्ये संछाद्य सुमहारथौ । पुनः पूर्णायतोत्सृष्टैर्विव्यधाते परस्परम् ।।"},
{"c": "7.148", "n": "4", "i": 39742, "v": "ततः पाञ्चालमुख्यस्य धृष्टद्युम्नस्य संयुगे । सारथिं चतुरश्चाश्वान्कर्णो विव्याध सायकैः ।।"},
{"c": "7.148", "n": "5", "i": 39743, "v": "कार्मुकप्रवरं चास्य प्रचिच्छेद शितैः शरैः । सारथिं चास्य भल्लेन रथनीडादपातयत् ।।"},
{"c": "7.148", "n": "6", "i": 39744, "v": "धृष्टद्युम्नस्तु विरथो हताश्वो हतसारथिः । गृहीत्वा परिघं घोरं कर्णस्याश्वानपीपिषत् ।।"},
{"c": "7.148", "n": "7", "i": 39745, "v": "विद्धश्च बहुभिस्तेन शरैराशीविषोपमैः । ततो युधिष्ठिरानीकं पद्भ्यामेवान्ववर्तत । आरुरोह रथं चापि सहदेवस्य मारिष ।।"},
{"c": "7.148", "n": "8", "i": 39746, "v": "कर्णस्यापि रथे वाहानन्यान्सूतो न्ययोजयत् । शङ्खवर्णान्महावेगान्सैन्धवान्साधुवाहिनः ।।"},
{"c": "7.148", "n": "9", "i": 39747, "v": "लब्धलक्ष्यस्तु राधेयः पाञ्चालानां महारथान् । अभ्यपीडयदायस्तः शरैर्मेघ इवाचलान् ।।"},
{"c": "7.148", "n": "10", "i": 39748, "v": "सा पीड्यमाना कर्णेन पाञ्चालानां महाचमूः । संप्राद्रवत्सुसंत्रस्ता सिंहेनेवार्दिता मृगी ।।"},
{"c": "7.148", "n": "11", "i": 39749, "v": "पतितास्तुरगेभ्यश्च गजेभ्यश्च महीतले । रथेभ्यश्च नरास्तूर्णमदृश्यन्त ततस्ततः ।।"},
{"c": "7.148", "n": "12", "i": 39750, "v": "धावमानस्य योधस्य क्षुरप्रैः स महामृधे । बाहू चिच्छेद वै कर्णः शिरश्चैव सकुण्डलम् ।।"},
{"c": "7.148", "n": "13", "i": 39751, "v": "ऊरू चिच्छेद चान्यस्य गजस्थस्य विशां पते । वाजिपृष्ठगतस्यापि भूमिष्ठस्य च मारिष ।।"},
{"c": "7.148", "n": "14", "i": 39752, "v": "नाज्ञासिषुर्धावमाना बहवश्च महारथाः । संछिन्नान्यात्मगात्राणि वाहनानि च संयुगे ।।"},
{"c": "7.148", "n": "15", "i": 39753, "v": "ते वध्यमानाः समरे पाञ्चालाः सृञ्जयैः सह । तृणप्रस्पन्दनाच्चापि सूतपुत्रं स्म मेनिरे ।।"},
{"c": "7.148", "n": "16", "i": 39754, "v": "अपि स्वं समरे योधं धावमानं विचेतसः । कर्णमेवाभ्यमन्यन्त ततो भीता द्रवन्ति ते ।।"},
{"c": "7.148", "n": "17", "i": 39755, "v": "तान्यनीकानि भग्नानि द्रवमाणानि भारत । अभ्यद्रवद्द्रुतं कर्णः पृष्ठतो विकिरञ्शरान् ।।"},
{"c": "7.148", "n": "18", "i": 39756, "v": "अवेक्षमाणास्तेऽन्योन्यं सुसंमूढा विचेतसः । नाशक्नुवन्नवस्थातुं काल्यमाना महात्मना ।।"},
{"c": "7.148", "n": "19", "i": 39757, "v": "कर्णेनाभ्याहता राजन्पाञ्चालाः परमेषुभिः । द्रोणेन च दिशः सर्वा वीक्षमाणाः प्रदुद्रुवुः ।।"},
{"c": "7.148", "n": "20", "i": 39758, "v": "ततो युधिष्ठिरो राजा स्वसैन्यं प्रेक्ष्य विद्रुतम् । अपयाने मतिं कृत्वा फल्गुनं वाक्यमब्रवीत् ।।"},
{"c": "7.148", "n": "21", "i": 39759, "v": "पश्य कर्णं महेष्वासं धनुष्पाणिमवस्थितम् । निशीथे दारुणे काले तपन्तमिव भास्करम् ।।"},
{"c": "7.148", "n": "22", "i": 39760, "v": "कर्णसायकनुन्नानां क्रोशतामेष निस्वनः । अनिशं श्रूयते पार्थ त्वद्बन्धूनामनाथवत् ।।"},
{"c": "7.148", "n": "23", "i": 39761, "v": "यथा विसृजतश्चास्य संदधानस्य चाशुगान् । पश्यामि जयविक्रान्तं क्षपयिष्यति नो ध्रुवम् ।।"},
{"c": "7.148", "n": "24", "i": 39762, "v": "यदत्रानन्तरं कार्यं प्राप्तकालं प्रपश्यसि । कर्णस्य वधसंयुक्तं तत्कुरुष्व धनंजय ।।"},
{"c": "7.148", "n": "25", "i": 39763, "v": "एवमुक्तो महाबाहुः पार्थः कृष्णमथाब्रवीत् । भीतः कुन्तीसुतो राजा राधेयस्यातिविक्रमात् ।।"},
{"c": "7.148", "n": "26", "i": 39764, "v": "एवं गते प्राप्तकालं कर्णानीके पुनः पुनः । भवान्व्यवस्यतां क्षिप्रं द्रवते हि वरूथिनी ।।"},
{"c": "7.148", "n": "27", "i": 39765, "v": "द्रोणसायकनुन्नानां भग्नानां मधुसूदन । कर्णेन त्रास्यमानानामवस्थानं न विद्यते ।।"},
{"c": "7.148", "n": "28", "i": 39766, "v": "पश्यामि च तथा कर्णं विचरन्तमभीतवत् । द्रवमाणान्रथोदारान्किरन्तं विशिखैः शितैः ।।"},
{"c": "7.148", "n": "29", "i": 39767, "v": "नैतदस्योत्सहे सोढुं चरितं रणमूर्धनि । प्रत्यक्षं वृष्णिशार्दूल पादस्पर्शमिवोरगः ।।"},
{"c": "7.148", "n": "30", "i": 39768, "v": "स भवानत्र यात्वाशु यत्र कर्णो महारथः । अहमेनं वधिष्यामि मां वैष मधुसूदन ।।"},
{"c": "7.148", "t": "वासुदेव उवाच ।"},
{"c": "7.148", "n": "31", "i": 39769, "v": "पश्यामि कर्णं कौन्तेय देवराजमिवाहवे । विचरन्तं नरव्याघ्रमतिमानुषविक्रमम् ।।"},
{"c": "7.148", "n": "32", "i": 39770, "v": "नैतस्यान्योऽस्ति समरे प्रत्युद्याता धनंजय । ऋते त्वां पुरुषव्याघ्र राक्षसाद्वा घटोत्कचात् ।।"},
{"c": "7.148", "n": "33", "i": 39771, "v": "न तु तावदहं मन्ये प्राप्तकालं तवानघ । समागमं महाबाहो सूतपुत्रेण संयुगे ।।"},
{"c": "7.148", "n": "34", "i": 39772, "v": "दीप्यमाना महोल्केव तिष्ठत्यस्य हि वासवी । त्वदर्थं हि महाबाहो रौद्ररूपं बिभर्ति च ।।"},
{"c": "7.148", "n": "35", "i": 39773, "v": "घटोत्कचस्तु राधेयं प्रत्युद्यातु महाबलः । स हि भीमेन बलिना जातः सुरपराक्रमः ।।"},
{"c": "7.148", "n": "36", "i": 39774, "v": "तस्मिन्नस्त्राणि दिव्यानि राक्षसान्यासुराणि च । सततं चानुरक्तो वो हितैषी च घटोत्कचः । विजेष्यति रणे कर्णमिति मे नात्र संशयः ।।"},
{"c": "7.148", "t": "संजय उवाच ।"},
{"c": "7.148", "n": "37", "i": 39775, "v": "एवमुक्त्वा महाबाहुः पार्थं पुष्करलोचनः । आजुहावाथ तद्रक्षः तच्चासीत्प्रादुरग्रतः ।।"},
{"c": "7.148", "n": "38", "i": 39776, "v": "कवची स शरी खड्गी सधन्वा च विशां पते । अभिवाद्य ततः कृष्णं पाण्डवं च धनंजयम् । अब्रवीत्तं तदा हृष्टस्त्वयमस्म्यनुशाधि माम् ।।"},
{"c": "7.148", "n": "39", "i": 39777, "v": "ततस्तं मेघसंकाशं दीप्तास्यं दीप्तकुण्डलम् । अभ्यभाषत हैडिम्बं दाशार्हः प्रहसन्निव ।।"},
{"c": "7.148", "n": "40", "i": 39778, "v": "घटोत्कच विजानीहि यत्त्वां वक्ष्यामि पुत्रक । प्राप्तो विक्रमकालोऽयं तव नान्यस्य कस्यचित् ।।"},
{"c": "7.148", "n": "41", "i": 39779, "v": "स भवान्मज्जमानानां बन्धूनां त्वं प्लवो यथा । विविधानि तवास्त्राणि सन्ति माया च राक्षसी ।।"},
{"c": "7.148", "n": "42", "i": 39780, "v": "पश्य कर्णेन हैडिम्ब पाण्डवानामनीकिनी । काल्यमाना यथा गावः पालेन रणमूर्धनि ।।"},
{"c": "7.148", "n": "43", "i": 39781, "v": "एष कर्णो महेष्वासो मतिमान्दृढविक्रमः । पाण्डवानामनीकेषु निहन्ति क्षत्रियर्षभान् ।।"},
{"c": "7.148", "n": "44", "i": 39782, "v": "किरन्तः शरवर्षाणि महान्ति दृढधन्विनः । न शक्नुवन्त्यवस्थातुं पीड्यमानाः शरार्चिषा ।।"},
{"c": "7.148", "n": "45", "i": 39783, "v": "निशीथे सूतपुत्रेण शरवर्षेण पीडिताः । एते द्रवन्ति पाञ्चालाः सिंहस्येव भयान्मृगाः ।।"},
{"c": "7.148", "n": "46", "i": 39784, "v": "एतस्यैवं प्रवृद्धस्य सूतपुत्रस्य संयुगे । निषेद्धा विद्यते नान्यस्त्वदृते भीमविक्रम ।।"},
{"c": "7.148", "n": "47", "i": 39785, "v": "स त्वं कुरु महाबाहो कर्म युक्तमिहात्मनः । मातुलानां पितॄणां च तेजसोऽस्त्रबलस्य च ।।"},
{"c": "7.148", "n": "48", "i": 39786, "v": "एतदर्थं हि हैडिम्ब पुत्रानिच्छन्ति मानवाः । कथं नस्तारयेद्दुःखात्स त्वं तारय बान्धवान् ।।"},
{"c": "7.148", "n": "49", "i": 39787, "v": "तव ह्यस्त्रबलं भीमं मायाश्च तव दुस्तराः । संग्रामे युध्यमानस्य सततं भीमनन्दन ।।"},
{"c": "7.148", "n": "50", "i": 39788, "v": "पाण्डवानां प्रभग्नानां कर्णेन शितसायकैः । मज्जतां धार्तराष्ट्रेषु भव पारं परंतप ।।"},
{"c": "7.148", "n": "51", "i": 39789, "v": "रात्रौ हि राक्षसा भूयो भवन्त्यमितविक्रमाः । बलवन्तः सुदुर्धर्षाः शूरा विक्रान्तचारिणः ।।"},
{"c": "7.148", "n": "52", "i": 39790, "v": "जहि कर्णं महेष्वासं निशीथे मायया रणे । पार्था द्रोणं वधिष्यन्ति धृष्टद्युम्नपुरोगमाः ।।"},
{"c": "7.148", "n": "53", "i": 39791, "v": "केशवस्य वचः श्रुत्वा बीभत्सुरपि राक्षसम् । अभ्यभाषत कौरव्य घटोत्कचमरिंदमम् ।।"},
{"c": "7.148", "n": "54", "i": 39792, "v": "घटोत्कच भवांश्चैव दीर्घबाहुश्च सात्यकिः । मतौ मे सर्वसैन्येषु भीमसेनश्च पाण्डवः ।।"},
{"c": "7.148", "n": "55", "i": 39793, "v": "स भवान्यातु कर्णेन द्वैरथं युध्यतां निशि । सात्यकिः पृष्ठगोपस्ते भविष्यति महारथः ।।"},
{"c": "7.148", "n": "56", "i": 39794, "v": "जहि कर्णं रणे शूरं सात्वतेन सहायवान् । यथेन्द्रस्तारकं पूर्वं स्कन्देन सह जघ्निवान् ।।"},
{"c": "7.148", "t": "घटोत्कच उवाच ।"},
{"c": "7.148", "n": "57", "i": 39795, "v": "अलमेवास्मि कर्णाय द्रोणायालं च सत्तम । अन्येषां क्षत्रियाणां च कृतास्त्राणां महात्मनाम् ।।"},
{"c": "7.148", "n": "58", "i": 39796, "v": "अद्य दास्यामि संग्रामं सूतपुत्राय तं निशि । यं जनाः संप्रवक्ष्यन्ति यावद्भूमिर्धरिष्यति ।।"},
{"c": "7.148", "n": "59", "i": 39797, "v": "न चात्र शूरान्मोक्ष्यामि न भीतान्न कृताञ्जलीन् । सर्वानेव वधिष्यामि राक्षसं धर्ममास्थितः ।।"},
{"c": "7.148", "t": "संजय उवाच ।"},
{"c": "7.148", "n": "60", "i": 39798, "v": "एवमुक्त्वा महाबाहुर्हैडिम्बः परवीरहा । अभ्ययात्तुमुले कर्णं तव सैन्यं विभीषयन् ।।"},
{"c": "7.148", "n": "61", "i": 39799, "v": "तमापतन्तं संक्रुद्धं दीप्तास्यमिव पन्नगम् । अभ्यस्यन्परमेष्वासः प्रतिजग्राह सूतजः ।।"},
{"c": "7.148", "n": "62", "i": 39800, "v": "तयोः समभवद्युद्धं कर्णराक्षसयोर्निशि । गर्जतो राजशार्दूल शक्रप्रह्रादयोरिव ।।"},
{"c": "7.149", "t": "संजय उवाच ।"},
{"c": "7.149", "n": "1", "i": 39801, "v": "दृष्ट्वा घटोत्कचं राजन्सूतपुत्ररथं प्रति । प्रयान्तं त्वरया युक्तं जिघांसुं कर्णमाहवे ।।"},
{"c": "7.149", "n": "2", "i": 39802, "v": "अब्रवीत्तव पुत्रस्तु दुःशासनमिदं वचः । एतद्रक्षो रणे तूर्णं दृष्ट्वा कर्णस्य विक्रमम् ।।"},
{"c": "7.149", "n": "3", "i": 39803, "v": "अभियाति द्रुतं कर्णं तद्वारय महारथम् । वृतः सैन्येन महता याहि यत्र महाबलः ।।"},
{"c": "7.149", "n": "4", "i": 39804, "v": "कर्णो वैकर्तनो युद्धे राक्षसेन युयुत्सति । रक्ष कर्णं रणे यत्तो वृतः सैन्येन मानद ।।"},
{"c": "7.149", "n": "5", "i": 39805, "v": "एतस्मिन्नन्तरे राजञ्जटासुरसुतो बली । दुर्योधनमुपागम्य प्राह प्रहरतां वरः ।।"},
{"c": "7.149", "n": "6", "i": 39806, "v": "दुर्योधन तवामित्रान्प्रख्यातान्युद्धदुर्मदान् । पाण्डवान्हन्तुमिच्छामि त्वयाज्ञप्तः सहानुगान् ।।"},
{"c": "7.149", "n": "7", "i": 39807, "v": "जटासुरो मम पिता रक्षसामग्रणीः पुरा । प्रयुज्य कर्म रक्षोघ्नं क्षुद्रैः पार्थैर्निपातितः । तस्यापचितिमिच्छामि त्वद्दिष्टो गन्तुमीश्वर ।।"},
{"c": "7.149", "n": "8", "i": 39808, "v": "तमब्रवीत्ततो राजा प्रीयमाणः पुनः पुनः । द्रोणकर्णादिभिः सार्धं पर्याप्तोऽहं द्विषद्वधे । त्वं तु गच्छ मयाज्ञप्तो जहि युद्धं घटोत्कचम् ।।"},
{"c": "7.149", "n": "9", "i": 39809, "v": "तथेत्युक्त्वा महाकायः समाहूय घटोत्कचम् । जटासुरिर्भैमसेनिं नानाशस्त्रैरवाकिरत् ।।"},
{"c": "7.149", "n": "10", "i": 39810, "v": "अलंबलं च कर्णं च कुरुसैन्यं च दुस्तरम् । हैडिम्बः प्रममाथैको महावातोऽम्बुदानिव ।।"},
{"c": "7.149", "n": "11", "i": 39811, "v": "ततो मायामयं दृष्ट्वा रथं तूर्णमलंबलः । घटोत्कचं शरव्रातैर्नानालिङ्गैः समार्दयत् ।।"},
{"c": "7.149", "n": "12", "i": 39812, "v": "विद्ध्वा च बहुभिर्बाणैर्भैमसेनिमलंबलः । व्यद्रावयच्छरव्रातैः पाण्डवानामनीकिनीम् ।।"},
{"c": "7.149", "n": "13", "i": 39813, "v": "तेन विद्राव्यमाणानि पाण्डुसैन्यानि मारिष । निशीथे विप्रकीर्यन्त वातनुन्ना घना इव ।।"},
{"c": "7.149", "n": "14", "i": 39814, "v": "घटोत्कचशरैर्नुन्ना तथैव कुरुवाहिनी । निशीथे प्राद्रवद्राजन्नुत्सृज्योल्काः सहस्रशः ।।"},
{"c": "7.149", "n": "15", "i": 39815, "v": "अलंबलस्ततः क्रुद्धो भैमसेनिं महामृधे । आजघ्ने निशितैर्बाणैस्तोत्त्रैरिव महाद्विपम् ।।"},
{"c": "7.149", "n": "16", "i": 39816, "v": "तिलशस्तस्य तद्यानं सूतं सर्वायुधानि च । घटोत्कचः प्रचिच्छेद प्राणदच्चातिदारुणम् ।।"},
{"c": "7.149", "n": "17", "i": 39817, "v": "ततः कर्णं शरव्रातैः कुरूनन्यान्सहस्रशः । अलंबलं चाभ्यवर्षन्मेघो मेरुमिवाचलम् ।।"},
{"c": "7.149", "n": "18", "i": 39818, "v": "ततः संचुक्षुभे सैन्यं कुरूणां राक्षसार्दितम् । उपर्युपरि चान्योन्यं चतुरङ्गं ममर्द ह ।।"},
{"c": "7.149", "n": "19", "i": 39819, "v": "जटासुरिर्महाराज विरथो हतसारथिः । घटोत्कचं रणे क्रुद्धो मुष्टिनाभ्यहनद्दृढम् ।।"},
{"c": "7.149", "n": "20", "i": 39820, "v": "मुष्टिनाभिहतस्तेन प्रचचाल घटोत्कचः । क्षितिकम्पे यथा शैलः सवृक्षगणगुल्मवान् ।।"},
{"c": "7.149", "n": "21", "i": 39821, "v": "ततः स परिघाभेन द्विट्संघघ्नेन बाहुना । जटासुरिं भैमसेनिरवधीन्मुष्टिना भृशम् ।।"},
{"c": "7.149", "n": "22", "i": 39822, "v": "तं प्रमथ्य ततः क्रुद्धस्तूर्णं हैडिम्बिराक्षिपत् । दोर्भ्यामिन्द्रध्वजाभाभ्यां निष्पिपेष महीतले ।।"},
{"c": "7.149", "n": "23", "i": 39823, "v": "अलंबलोऽपि विक्षिप्य समुत्क्षिप्य च राक्षसम् । घटोत्कचं रणे रोषान्निष्पिपेष महीतले ।।"},
{"c": "7.149", "n": "24", "i": 39824, "v": "तयोः समभवद्युद्धं गर्जतोरतिकाययोः । घटोत्कचालंबलयोस्तुमुलं लोमहर्षणम् ।।"},
{"c": "7.149", "n": "25", "i": 39825, "v": "विशेषयन्तावन्योन्यं मायाभिरतिमायिनौ । युयुधाते महावीर्याविन्द्रवैरोचनाविव ।।"},
{"c": "7.149", "n": "26", "i": 39826, "v": "पावकाम्बुनिधी भूत्वा पुनर्गरुडतक्षकौ । पुनर्मेघमहावातौ पुनर्वज्रमहाचलौ । पुनः कुञ्जरशार्दूलौ पुनः स्वर्भानुभास्करौ ।।"},
{"c": "7.149", "n": "27", "i": 39827, "v": "एवं मायाशतसृजावन्योन्यवधकाङ्क्षिणौ । भृशं चित्रमयुध्येतामलंबलघटोत्कचौ ।।"},
{"c": "7.149", "n": "28", "i": 39828, "v": "परिघैश्च गदाभिश्च प्रासमुद्गरपट्टिशैः । मुसलैः पर्वताग्रैश्च तावन्योन्यं निजघ्नतुः ।।"},
{"c": "7.149", "n": "29", "i": 39829, "v": "हयाभ्यां च गजाभ्यां च पदातिरथिनौ पुनः । युयुधाते महामायौ राक्षसप्रवरौ युधि ।।"},
{"c": "7.149", "n": "30", "i": 39830, "v": "ततो घटोत्कचो राजन्नलंबलवधेप्सया । उत्पपात भृशं क्रुद्धः श्येनवन्निपपात ह ।।"},
{"c": "7.149", "n": "31", "i": 39831, "v": "गृहीत्वा च महाकायं राक्षसेन्द्रमलंबलम् । उद्यम्य न्यवधीद्भूमौ मयं विष्णुरिवाहवे ।।"},
{"c": "7.149", "n": "32", "i": 39832, "v": "ततो घटोत्कचः खड्गमुद्गृह्याद्भुतदर्शनम् । चकर्त कायाद्धि शिरो भीमं विकृतदर्शनम् ।।"},
{"c": "7.149", "n": "33", "i": 39833, "v": "तच्छिरो रुधिराभ्यक्तं गृह्य केशेषु राक्षसः । घटोत्कचो ययावाशु दुर्योधनरथं प्रति ।।"},
{"c": "7.149", "n": "34", "i": 39834, "v": "अभ्येत्य च महाबाहुः स्मयमानः स राक्षसः । रथेऽस्य निक्षिप्य शिरो विकृताननमूर्धजम् । प्राणदद्भैरवं नादं प्रावृषीव बलाहकः ।।"},
{"c": "7.149", "n": "35", "i": 39835, "v": "अब्रवीच्च ततो राजन्दुर्योधनमिदं वचः । एष ते निहतो बन्धुस्त्वया दृष्टोऽस्य विक्रमः । पुनर्द्रष्टासि कर्णस्य निष्ठामेतां तथात्मनः ।।"},
{"c": "7.149", "n": "36", "i": 39836, "v": "एवमुक्त्वा ततः प्रायात्कर्णं प्रति जनेश्वर । किरञ्शरशतांस्तीक्ष्णान्विमुञ्चन्कर्णमूर्धनि ।।"},
{"c": "7.149", "n": "37", "i": 39837, "v": "ततः समभवद्युद्धं घोररूपं भयानकम् । विस्मापनं महाराज नरराक्षसयोर्मृधे ।।"},
{"c": "7.150", "t": "धृतराष्ट्र उवाच ।"},
{"c": "7.150", "n": "1", "i": 39838, "v": "यत्र वैकर्तनः कर्णो राक्षसश्च घटोत्कचः । निशीथे समसज्जेतां तद्युद्धमभवत्कथम् ।।"},
{"c": "7.150", "n": "2", "i": 39839, "v": "कीदृशं चाभवद्युद्धं तस्य घोरस्य रक्षसः । रथश्च कीदृशस्तस्य मायाः सर्वायुधानि च ।।"},
{"c": "7.150", "n": "3", "i": 39840, "v": "किंप्रमाणा हयास्तस्य रथकेतुर्धनुस्तथा । कीदृशं वर्म चैवास्य कण्ठत्राणं च कीदृशम् । पृष्टस्त्वमेतदाचक्ष्व कुशलो ह्यसि संजय ।।"},
{"c": "7.150", "t": "संजय उवाच ।"},
{"c": "7.150", "n": "4", "i": 39841, "v": "लोहिताक्षो महाकायस्ताम्रास्यो निम्नितोदरः । ऊर्ध्वरोमा हरिश्मश्रुः शङ्कुकर्णो महाहनुः ।।"},
{"c": "7.150", "n": "5", "i": 39842, "v": "आकर्णाद्दारितास्यश्च तीक्ष्णदंष्ट्रः करालवान् । सुदीर्घताम्रजिह्वोष्ठो लम्बभ्रूः स्थूलनासिकः ।।"},
{"c": "7.150", "n": "6", "i": 39843, "v": "नीलाङ्गो लोहितग्रीवो गिरिवर्ष्मा भयंकरः । महाकायो महाबाहुर्महाशीर्षो महाबलः ।।"},
{"c": "7.150", "n": "7", "i": 39844, "v": "विकचः परुषस्पर्शो विकटोद्बद्धपिण्डिकः । स्थूलस्फिग्गूढनाभिश्च शिथिलोपचयो महान् ।।"},
{"c": "7.150", "n": "8", "i": 39845, "v": "तथैव हस्ताभरणी महामायोऽङ्गदी तथा । उरसा धारयन्निष्कमग्निमालां यथाचलः ।।"},
{"c": "7.150", "n": "9", "i": 39846, "v": "तस्य हेममयं चित्रं बहुरूपाङ्गशोभितम् । तोरणप्रतिमं शुभ्रं किरीटं मूर्ध्न्यशोभत ।।"},
{"c": "7.150", "n": "10", "i": 39847, "v": "कुण्डले बालसूर्याभे मालां हेममयीं शुभाम् । धारयन्विपुलं कांस्यं कवचं च महाप्रभम् ।।"},
{"c": "7.150", "n": "11", "i": 39848, "v": "किङ्किणीशतनिर्घोषं रक्तध्वजपताकिनम् । ऋक्षचर्मावनद्धाङ्गं नल्वमात्रं महारथम् ।।"},
{"c": "7.150", "n": "12", "i": 39849, "v": "सर्वायुधवरोपेतमास्थितो ध्वजमालिनम् । अष्टचक्रसमायुक्तं मेघगम्भीरनिस्वनम् ।।"},
{"c": "7.150", "n": "13", "i": 39850, "v": "तत्र मातङ्गसंकाशा लोहिताक्षा विभीषणाः । कामवर्णजवा युक्ता बलवन्तोऽवहन्हयाः ।।"},
{"c": "7.150", "n": "14", "i": 39851, "v": "राक्षसोऽस्य विरूपाक्षः सूतो दीप्तास्यकुण्डलः । रश्मिभिः सूर्यरश्म्याभैः संजग्राह हयान्रणे । स तेन सहितस्तस्थावरुणेन यथा रविः ।।"},
{"c": "7.150", "n": "15", "i": 39852, "v": "संसक्त इव चाभ्रेण यथाद्रिर्महता महान् । दिवस्पृक्सुमहान्केतुः स्यन्दनेऽस्य समुच्छ्रितः । रक्तोत्तमाङ्गः क्रव्यादो गृध्रः परमभीषणः ।।"},
{"c": "7.150", "n": "16", "i": 39853, "v": "वासवाशनिनिर्घोषं दृढज्यमभिविक्षिपन् । व्यक्तं किष्कुपरीणाहं द्वादशारत्नि कार्मुकम् ।।"},
{"c": "7.150", "n": "17", "i": 39854, "v": "रथाक्षमात्रैरिषुभिः सर्वाः प्रच्छादयन्दिशः । तस्यां वीरापहारिण्यां निशायां कर्णमभ्ययात् ।।"},
{"c": "7.150", "n": "18", "i": 39855, "v": "तस्य विक्षिपतश्चापं रथे विष्टभ्य तिष्ठतः । अश्रूयत धनुर्घोषो विस्फूर्जितमिवाशनेः ।।"},
{"c": "7.150", "n": "19", "i": 39856, "v": "तेन वित्रास्यमानानि तव सैन्यानि भारत । समकम्पन्त सर्वाणि सिन्धोरिव महोर्मयः ।।"},
{"c": "7.150", "n": "20", "i": 39857, "v": "तमापतन्तं संप्रेक्ष्य विरूपाक्षं विभीषणम् । उत्स्मयन्निव राधेयस्त्वरमाणोऽभ्यवारयत् ।।"},
{"c": "7.150", "n": "21", "i": 39858, "v": "ततः कर्णोऽभ्ययादेनमस्यन्नस्यन्तमन्तिकात् । मातङ्ग इव मातङ्गं यूथर्षभ इवर्षभम् ।।"},
{"c": "7.150", "n": "22", "i": 39859, "v": "स संनिपातस्तुमुलस्तयोरासीद्विशां पते । कर्णराक्षसयो राजन्निन्द्रशम्बरयोरिव ।।"},
{"c": "7.150", "n": "23", "i": 39860, "v": "तौ प्रगृह्य महावेगे धनुषी भीमनिस्वने । प्राच्छादयेतामन्योन्यं तक्षमाणौ महेषुभिः ।।"},
{"c": "7.150", "n": "24", "i": 39861, "v": "ततः पूर्णायतोत्सृष्टैः शरैः संनतपर्वभिः । न्यवारयेतामन्योन्यं कांस्ये निर्भिद्य वर्मणी ।।"},
{"c": "7.150", "n": "25", "i": 39862, "v": "तौ नखैरिव शार्दूलौ दन्तैरिव महाद्विपौ । रथशक्तिभिरन्योन्यं विशिखैश्च ततक्षतुः ।।"},
{"c": "7.150", "n": "26", "i": 39863, "v": "संछिन्दन्तौ हि गात्राणि संदधानौ च सायकान् । धक्ष्यमाणौ शरव्रातैर्नोदीक्षितुमशक्नुताम् ।।"},
{"c": "7.150", "n": "27", "i": 39864, "v": "तौ तु विक्षतसर्वाङ्गौ रुधिरौघपरिप्लुतौ । व्यभ्राजेतां यथा वारिप्रस्रुतौ गैरिकाचलौ ।।"},
{"c": "7.150", "n": "28", "i": 39865, "v": "तौ शराग्रविभिन्नाङ्गौ निर्भिन्दन्तौ परस्परम् । नाकम्पयेतामन्योन्यं यतमानौ महाद्युती ।।"},
{"c": "7.150", "n": "29", "i": 39866, "v": "तत्प्रवृत्तं निशायुद्धं चिरं सममिवाभवत् । प्राणयोर्दीव्यतो राजन्कर्णराक्षसयोर्मृधे ।।"},
{"c": "7.150", "n": "30", "i": 39867, "v": "तस्य संदधतस्तीक्ष्णाञ्शरांश्चासक्तमस्यतः । धनुर्घोषेण वित्रस्ताः स्वे परे च तदाभवन् । घटोत्कचं यदा कर्णो विशेषयति नो नृप ।।"},
{"c": "7.150", "n": "31", "i": 39868, "v": "ततः प्रादुष्करोद्दिव्यमस्त्रमस्त्रविदां वरः । कर्णेन विहितं दृष्ट्वा दिव्यमस्त्रं घटोत्कचः । प्रादुश्चक्रे महामायां राक्षसः पाण्डुनन्दनः ।।"},
{"c": "7.150", "n": "32", "i": 39869, "v": "शूलमुद्गरधारिण्या शैलपादपहस्तया । रक्षसां घोररूपाणां महत्या सेनया वृतः ।।"},
{"c": "7.150", "n": "33", "i": 39870, "v": "तमुद्यतमहाचापं दृष्ट्वा ते व्यथिता नृपाः । भूतान्तकमिवायान्तं कालदण्डोग्रधारिणम् ।।"},
{"c": "7.150", "n": "34", "i": 39871, "v": "घटोत्कचप्रमुक्तेन सिंहनादेन भीषिताः । प्रसुस्रुवुर्गजा मूत्रं विव्यथुश्च नरा भृशम् ।।"},
{"c": "7.150", "n": "35", "i": 39872, "v": "ततोऽश्मवृष्टिरत्युग्रा महत्यासीत्समन्ततः । अर्धरात्रेऽधिकबलैर्विमुक्ता रक्षसां बलैः ।।"},
{"c": "7.150", "n": "36", "i": 39873, "v": "आयसानि च चक्राणि भुशुण्ड्यः शक्तितोमराः । पतन्त्यविरलाः शूलाः शतघ्न्यः पट्टिशास्तथा ।।"},
{"c": "7.150", "n": "37", "i": 39874, "v": "तदुग्रमतिरौद्रं च दृष्ट्वा युद्धं नराधिपाः । पुत्राश्च तव योधाश्च व्यथिता विप्रदुद्रुवुः ।।"},
{"c": "7.150", "n": "38", "i": 39875, "v": "तत्रैकोऽस्त्रबलश्लाघी कर्णो मानी न विव्यथे । व्यधमच्च शरैर्मायां घटोत्कचविनिर्मिताम् ।।"},
{"c": "7.150", "n": "39", "i": 39876, "v": "मायायां तु प्रहीणायाममर्षात्स घटोत्कचः । विससर्ज शरान्घोरान्सूतपुत्रं त आविशन् ।।"},
{"c": "7.150", "n": "40", "i": 39877, "v": "ततस्ते रुधिराभ्यक्ता भित्त्वा कर्णं महाहवे । विविशुर्धरणीं बाणाः संक्रुद्धा इव पन्नगाः ।।"},
{"c": "7.150", "n": "41", "i": 39878, "v": "सूतपुत्रस्तु संक्रुद्धो लघुहस्तः प्रतापवान् । घटोत्कचमतिक्रम्य बिभेद दशभिः शरैः ।।"},
{"c": "7.150", "n": "42", "i": 39879, "v": "घटोत्कचो विनिर्भिन्नः सूतपुत्रेण मर्मसु । चक्रं दिव्यं सहस्रारमगृह्णाद्व्यथितो भृशम् ।।"},
{"c": "7.150", "n": "43", "i": 39880, "v": "क्षुरान्तं बालसूर्याभं मणिरत्नविभूषितम् । चिक्षेपाधिरथेः क्रुद्धो भैमसेनिर्जिघांसया ।।"},
{"c": "7.150", "n": "44", "i": 39881, "v": "प्रविद्धमतिवेगेन विक्षिप्तं कर्णसायकैः । अभाग्यस्येव संकल्पस्तन्मोघमपतद्भुवि ।।"},
{"c": "7.150", "n": "45", "i": 39882, "v": "घटोत्कचस्तु संक्रुद्धो दृष्ट्वा चक्रं निपातितम् । कर्णं प्राच्छादयद्बाणैः स्वर्भानुरिव भास्करम् ।।"},
{"c": "7.150", "n": "46", "i": 39883, "v": "सूतपुत्रस्त्वसंभ्रान्तो रुद्रोपेन्द्रेन्द्रविक्रमः । घटोत्कचरथं तूर्णं छादयामास पत्रिभिः ।।"},
{"c": "7.150", "n": "47", "i": 39884, "v": "घटोत्कचेन क्रुद्धेन गदा हेमाङ्गदा तदा । क्षिप्ता भ्राम्य शरैः सापि कर्णेनाभ्याहतापतत् ।।"},
{"c": "7.150", "n": "48", "i": 39885, "v": "ततोऽन्तरिक्षमुत्पत्य कालमेघ इवोन्नदन् । प्रववर्ष महाकायो द्रुमवर्षं नभस्तलात् ।।"},
{"c": "7.150", "n": "49", "i": 39886, "v": "ततो मायाविनं कर्णो भीमसेनसुतं दिवि । मार्गणैरभिविव्याध घनं सूर्य इवांशुभिः ।।"},
{"c": "7.150", "n": "50", "i": 39887, "v": "तस्य सर्वान्हयान्हत्वा संछिद्य शतधा रथम् । अभ्यवर्षच्छरैः कर्णः पर्जन्य इव वृष्टिमान् ।।"},
{"c": "7.150", "n": "51", "i": 39888, "v": "न चास्यासीदनिर्भिन्नं गात्रे द्व्यङ्गुलमन्तरम् । सोऽदृश्यत मुहूर्तेन श्वाविच्छललितो यथा ।।"},
{"c": "7.150", "n": "52", "i": 39889, "v": "न हयान्न रथं तस्य न ध्वजं न घटोत्कचम् । दृष्टवन्तः स्म समरे शरौघैरभिसंवृतम् ।।"},
{"c": "7.150", "n": "53", "i": 39890, "v": "स तु कर्णस्य तद्दिव्यमस्त्रमस्त्रेण शातयन् । मायायुद्धेन मायावी सूतपुत्रमयोधयत् ।।"},
{"c": "7.150", "n": "54", "i": 39891, "v": "सोऽयोधयत्तदा कर्णं मायया लाघवेन च । अलक्ष्यमाणोऽथ दिवि शरजालेषु संपतन् ।।"},
{"c": "7.150", "n": "55", "i": 39892, "v": "भैमसेनिर्महामायो मायया कुरुसत्तम । प्रचकार महामायां मोहयन्निव भारत ।।"},
{"c": "7.150", "n": "56", "i": 39893, "v": "स स्म कृत्वा विरूपाणि वदनान्यशुभाननः । अग्रसत्सूतपुत्रस्य दिव्यान्यस्त्राणि मायया ।।"},
{"c": "7.150", "n": "57", "i": 39894, "v": "पुनश्चापि महाकायः संछिन्नः शतधा रणे । गतसत्त्वो निरुत्साहः पतितः खाद्व्यदृश्यत । हतं तं मन्यमानाः स्म प्राणदन्कुरुपुंगवाः ।।"},
{"c": "7.150", "n": "58", "i": 39895, "v": "अथ देहैर्नवैरन्यैर्दिक्षु सर्वास्वदृश्यत । पुनश्चापि महाकायः शतशीर्षः शतोदरः ।।"},
{"c": "7.150", "n": "59", "i": 39896, "v": "व्यदृश्यत महाबाहुर्मैनाक इव पर्वतः । अङ्गुष्ठमात्रो भूत्वा च पुनरेव स राक्षसः । सागरोर्मिरिवोद्धूतस्तिर्यगूर्ध्वमवर्तत ।।"},
{"c": "7.150", "n": "60", "i": 39897, "v": "वसुधां दारयित्वा च पुनरप्सु न्यमज्जत । अदृश्यत तदा तत्र पुनरुन्मज्जितोऽन्यतः ।।"},
{"c": "7.150", "n": "61", "i": 39898, "v": "सोऽवतीर्य पुनस्तस्थौ रथे हेमपरिष्कृते । क्षितिं द्यां च दिशश्चैव माययावृत्य दंशितः ।।"},
{"c": "7.150", "n": "62", "i": 39899, "v": "गत्वा कर्णरथाभ्याशं विचलत्कुण्डलाननः । प्राह वाक्यमसंभ्रान्तः सूतपुत्रं विशां पते ।।"},
{"c": "7.150", "n": "63", "i": 39900, "v": "तिष्ठेदानीं न मे जीवन्सूतपुत्र गमिष्यसि । युद्धश्रद्धामहं तेऽद्य विनेष्यामि रणाजिरे ।।"},
{"c": "7.150", "n": "64", "i": 39901, "v": "इत्युक्त्वा रोषताम्राक्षं रक्षः क्रूरपराक्रमम् । उत्पपातान्तरिक्षं च जहास च सुविस्वरम् । कर्णमभ्याहनच्चैव गजेन्द्रमिव केसरी ।।"},
{"c": "7.150", "n": "65", "i": 39902, "v": "रथाक्षमात्रैरिषुभिरभ्यवर्षद्घटोत्कचः । रथिनामृषभं कर्णं धाराभिरिव तोयदः । शरवृष्टिं च तां कर्णो दूरप्राप्तामशातयत् ।।"},
{"c": "7.150", "n": "66", "i": 39903, "v": "दृष्ट्वा च विहतां मायां कर्णेन भरतर्षभ । घटोत्कचस्ततो मायां ससर्जान्तर्हितः पुनः ।।"},
{"c": "7.150", "n": "67", "i": 39904, "v": "सोऽभवद्गिरिरित्युच्चः शिखरैस्तरुसंकटैः । शूलप्रासासिमुसलजलप्रस्रवणो महान् ।।"},
{"c": "7.150", "n": "68", "i": 39905, "v": "तमञ्जनचयप्रख्यं कर्णो दृष्ट्वा महीधरम् । प्रपातैरायुधान्युग्राण्युद्वहन्तं न चुक्षुभे ।।"},
{"c": "7.150", "n": "69", "i": 39906, "v": "स्मयन्निव ततः कर्णो दिव्यमस्त्रमुदीरयत् । ततः सोऽस्त्रेण शैलेन्द्रो विक्षिप्तो वै व्यनश्यत ।।"},
{"c": "7.150", "n": "70", "i": 39907, "v": "ततः स तोयदो भूत्वा नीलः सेन्द्रायुधो दिवि । अश्मवृष्टिभिरत्युग्रः सूतपुत्रमवाकिरत् ।।"},
{"c": "7.150", "n": "71", "i": 39908, "v": "अथ संधाय वायव्यमस्त्रमस्त्रविदां वरः । व्यधमत्कालमेघं तं कर्णो वैकर्तनो वृषा ।।"},
{"c": "7.150", "n": "72", "i": 39909, "v": "स मार्गणगणैः कर्णो दिशः प्रच्छाद्य सर्वशः । जघानास्त्रं महाराज घटोत्कचसमीरितम् ।।"},
{"c": "7.150", "n": "73", "i": 39910, "v": "ततः प्रहस्य समरे भैमसेनिर्महाबलः । प्रादुश्चक्रे महामायां कर्णं प्रति महारथम् ।।"},
{"c": "7.150", "n": "74", "i": 39911, "v": "स दृष्ट्वा पुनरायान्तं रथेन रथिनां वरम् । घटोत्कचमसंभ्रान्तं राक्षसैर्बहुभिर्वृतम् ।।"},
{"c": "7.150", "n": "75", "i": 39912, "v": "सिंहशार्दूलसदृशैर्मत्तद्विरदविक्रमैः । गजस्थैश्च रथस्थैश्च वाजिपृष्ठगतैस्तथा ।।"},
{"c": "7.150", "n": "76", "i": 39913, "v": "नानाशस्त्रधरैर्घोरैर्नानाकवचभूषणैः । वृतं घटोत्कचं क्रूरैर्मरुद्भिरिव वासवम् । दृष्ट्वा कर्णो महेष्वासो योधयामास राक्षसम् ।।"},
{"c": "7.150", "n": "77", "i": 39914, "v": "घटोत्कचस्ततः कर्णं विद्ध्वा पञ्चभिराशुगैः । ननाद भैरवं नादं भीषयन्सर्वपार्थिवान् ।।"},
{"c": "7.150", "n": "78", "i": 39915, "v": "भूयश्चाञ्जलिकेनाथ समार्गणगणं महत् । कर्णहस्तस्थितं चापं चिच्छेदाशु घटोत्कचः ।।"},
{"c": "7.150", "n": "79", "i": 39916, "v": "अथान्यद्धनुरादाय दृढं भारसहं महत् । व्यकर्षत बलात्कर्ण इन्द्रायुधमिवोच्छ्रितम् ।।"},
{"c": "7.150", "n": "80", "i": 39917, "v": "ततः कर्णो महाराज प्रेषयामास सायकान् । सुवर्णपुङ्खाञ्शत्रुघ्नान्खचरान्राक्षसान्प्रति ।।"},
{"c": "7.150", "n": "81", "i": 39918, "v": "तद्बाणैरर्दितं यूथं रक्षसां पीनवक्षसाम् । सिंहेनेवार्दितं वन्यं गजानामाकुलं कुलम् ।।"},
{"c": "7.150", "n": "82", "i": 39919, "v": "विधम्य राक्षसान्बाणैः साश्वसूतगजान्विभुः । ददाह भगवान्वह्निर्भूतानीव युगक्षये ।।"},
{"c": "7.150", "n": "83", "i": 39920, "v": "स हत्वा राक्षसीं सेनां शुशुभे सूतनन्दनः । पुरेव त्रिपुरं दग्ध्वा दिवि देवो महेश्वरः ।।"},
{"c": "7.150", "n": "84", "i": 39921, "v": "तेषु राजसहस्रेषु पाण्डवेयेषु मारिष । नैनं निरीक्षितुमपि कश्चिच्छक्नोति पार्थिव ।।"},
{"c": "7.150", "n": "85", "i": 39922, "v": "ऋते घटोत्कचाद्राजन्राक्षसेन्द्रान्महाबलात् । भीमवीर्यबलोपेतात्क्रुद्धाद्वैवस्वतादिव ।।"},
{"c": "7.150", "n": "86", "i": 39923, "v": "तस्य क्रुद्धस्य नेत्राभ्यां पावकः समजायत । महोल्काभ्यां यथा राजन्सार्चिषः स्नेहबिन्दवः ।।"},
{"c": "7.150", "n": "87", "i": 39924, "v": "तलं तलेन संहत्य संदश्य दशनच्छदम् । रथमास्थाय च पुनर्मायया निर्मितं पुनः ।।"},
{"c": "7.150", "n": "88", "i": 39925, "v": "युक्तं गजनिभैर्वाहैः पिशाचवदनैः खरैः । स सूतमब्रवीत्क्रुद्धः सूतपुत्राय मा वह ।।"},
{"c": "7.150", "n": "89", "i": 39926, "v": "स ययौ घोररूपेण रथेन रथिनां वरः । द्वैरथं सूतपुत्रेण पुनरेव विशां पते ।।"},
{"c": "7.150", "n": "90", "i": 39927, "v": "स चिक्षेप पुनः क्रुद्धः सूतपुत्राय राक्षसः । अष्टचक्रां महाघोरामशनिं रुद्रनिर्मिताम् ।।"},
{"c": "7.150", "n": "91", "i": 39928, "v": "तामवप्लुत्य जग्राह कर्णो न्यस्य रथे धनुः । चिक्षेप चैनां तस्यैव स्यन्दनात्सोऽवपुप्लुवे ।।"},
{"c": "7.150", "n": "92", "i": 39929, "v": "साश्वसूतध्वजं यानं भस्म कृत्वा महाप्रभा । विवेश वसुधां भित्त्वा सुरास्तत्र विसिस्मियुः ।।"},
{"c": "7.150", "n": "93", "i": 39930, "v": "कर्णं तु सर्वभूतानि पूजयामासुरञ्जसा । यदवप्लुत्य जग्राह देवसृष्टां महाशनिम् ।।"},
{"c": "7.150", "n": "94", "i": 39931, "v": "एवं कृत्वा रणे कर्ण आरुरोह रथं पुनः । ततो मुमोच नाराचान्सूतपुत्रः परंतपः ।।"},
{"c": "7.150", "n": "95", "i": 39932, "v": "अशक्यं कर्तुमन्येन सर्वभूतेषु मानद । यदकार्षीत्तदा कर्णः संग्रामे भीमदर्शने ।।"},
{"c": "7.150", "n": "96", "i": 39933, "v": "स हन्यमानो नाराचैर्धाराभिरिव पर्वतः । गन्धर्वनगराकारः पुनरन्तरधीयत ।।"},
{"c": "7.150", "n": "97", "i": 39934, "v": "एवं स वै महामायो मायया लाघवेन च । अस्त्राणि तानि दिव्यानि जघान रिपुसूदनः ।।"},
{"c": "7.150", "n": "98", "i": 39935, "v": "निहन्यमानेष्वस्त्रेषु मायया तेन रक्षसा । असंभ्रान्तस्ततः कर्णस्तद्रक्षः प्रत्ययुध्यत ।।"},
{"c": "7.150", "n": "99", "i": 39936, "v": "ततः क्रुद्धो महाराज भैमसेनिर्महाबलः । चकार बहुधात्मानं भीषयाणो नराधिपान् ।।"},
{"c": "7.150", "n": "100", "i": 39937, "v": "ततो दिग्भ्यः समापेतुः सिंहव्याघ्रतरक्षवः । अग्निजिह्वाश्च भुजगा विहगाश्चाप्ययोमुखाः ।।"},
{"c": "7.150", "n": "101", "i": 39938, "v": "स कीर्यमाणो निशितैः कर्णचापच्युतैः शरैः । नगराद्रिवनप्रख्यस्तत्रैवान्तरधीयत ।।"},
{"c": "7.150", "n": "102", "i": 39939, "v": "राक्षसाश्च पिशाचाश्च यातुधानाः शलावृकाः । ते कर्णं भक्षयिष्यन्तः सर्वतः समुपाद्रवन् । अथैनं वाग्भिरुग्राभिस्त्रासयां चक्रिरे तदा ।।"},
{"c": "7.150", "n": "103", "i": 39940, "v": "उद्यतैर्बहुभिर्घोरैरायुधैः शोणितोक्षितैः । तेषामनेकैरेकैकं कर्णो विव्याध चाशुगैः ।।"},
{"c": "7.150", "n": "104", "i": 39941, "v": "प्रतिहत्य तु तां मायां दिव्येनास्त्रेण राक्षसीम् । आजघान हयानस्य शरैः संनतपर्वभिः ।।"},
{"c": "7.150", "n": "105", "i": 39942, "v": "ते भग्ना विकृताङ्गाश्च छिन्नपृष्ठाश्च सायकैः । वसुधामन्वपद्यन्त पश्यतस्तस्य रक्षसः ।।"},
{"c": "7.150", "n": "106", "i": 39943, "v": "स भग्नमायो हैडिम्बः कर्णं वैकर्तनं ततः । एष ते विदधे मृत्युमित्युक्त्वान्तरधीयत ।।"},
{"c": "7.151", "t": "संजय उवाच ।"},
{"c": "7.151", "n": "1", "i": 39944, "v": "तस्मिंस्तथा वर्तमाने कर्णराक्षसयोर्मृधे । अलायुधो राक्षसेन्द्रो वीर्यवानभ्यवर्तत ।।"},
{"c": "7.151", "n": "2", "i": 39945, "v": "महत्या सेनया युक्तः सुयोधनमुपागमत् । राक्षसानां विरूपाणां सहस्रैः परिवारितः । नानारूपधरैर्वीरैः पूर्ववैरमनुस्मरन् ।।"},
{"c": "7.151", "n": "3", "i": 39946, "v": "तस्य ज्ञातिर्हि विक्रान्तो ब्राह्मणादो बको हतः । किर्मीरश्च महातेजा हिडिम्बश्च सखा तथा ।।"},
{"c": "7.151", "n": "4", "i": 39947, "v": "स दीर्घकालाध्युषितं पूर्ववैरमनुस्मरन् । विज्ञायैतन्निशायुद्धं जिघांसुर्भीममाहवे ।।"},
{"c": "7.151", "n": "5", "i": 39948, "v": "स मत्त इव मातङ्गः संक्रुद्ध इव चोरगः । दुर्योधनमिदं वाक्यमब्रवीद्युद्धलालसः ।।"},
{"c": "7.151", "n": "6", "i": 39949, "v": "विदितं ते महाराज यथा भीमेन राक्षसाः । हिडिम्बबककिर्मीरा निहता मम बान्धवाः ।।"},
{"c": "7.151", "n": "7", "i": 39950, "v": "परामर्शश्च कन्याया हिडिम्बायाः कृतः पुरा । किमन्यद्राक्षसानन्यानस्मांश्च परिभूय ह ।।"},
{"c": "7.151", "n": "8", "i": 39951, "v": "तमहं सगणं राजन्सवाजिरथकुञ्जरम् । हैडिम्बं च सहामात्यं हन्तुमभ्यागतः स्वयम् ।।"},
{"c": "7.151", "n": "9", "i": 39952, "v": "अद्य कुन्तीसुतान्सर्वान्वासुदेवपुरोगमान् । हत्वा संभक्षयिष्यामि सर्वैरनुचरैः सह । निवारय बलं सर्वं वयं योत्स्याम पाण्डवान् ।।"},
{"c": "7.151", "n": "10", "i": 39953, "v": "तस्य तद्वचनं श्रुत्वा हृष्टो दुर्योधनस्तदा । प्रतिपूज्याब्रवीद्वाक्यं भ्रातृभिः परिवारितः ।।"},
{"c": "7.151", "n": "11", "i": 39954, "v": "त्वां पुरस्कृत्य सगणं वयं योत्स्यामहे परान् । न हि वैरान्तमनसः स्थास्यन्ति मम सैनिकाः ।।"},
{"c": "7.151", "n": "12", "i": 39955, "v": "एवमस्त्विति राजानमुक्त्वा राक्षसपुंगवः । अभ्ययात्त्वरितो भीमं सहितः पुरुषाशनैः ।।"},
{"c": "7.151", "n": "13", "i": 39956, "v": "दीप्यमानेन वपुषा रथेनादित्यवर्चसा । तादृशेनैव राजेन्द्र यादृशेन घटोत्कचः ।।"},
{"c": "7.151", "n": "14", "i": 39957, "v": "तस्याप्यतुलनिर्घोषो बहुतोरणचित्रितः । ऋक्षचर्मावनद्धाङ्गो नल्वमात्रो महारथः ।।"},
{"c": "7.151", "n": "15", "i": 39958, "v": "तस्यापि तुरगाः शीघ्रा हस्तिकायाः खरस्वनाः । शतं युक्ता महाकाया मांसशोणितभोजनाः ।।"},
{"c": "7.151", "n": "16", "i": 39959, "v": "तस्यापि रथनिर्घोषो महामेघरवोपमः । तस्यापि सुमहच्चापं दृढज्यं बलवत्तरम् ।।"},
{"c": "7.151", "n": "17", "i": 39960, "v": "तस्याप्यक्षसमा बाणा रुक्मपुङ्खाः शिलाशिताः । सोऽपि वीरो महाबाहुर्यथैव स घटोत्कचः ।।"},
{"c": "7.151", "n": "18", "i": 39961, "v": "तस्यापि गोमायुबडाभिगुप्तो; बभूव केतुर्ज्वलनार्कतुल्यः । स चापि रूपेण घटोत्कचस्य; श्रीमत्तमो व्याकुलदीपितास्यः ।।"},
{"c": "7.151", "n": "19", "i": 39962, "v": "दीप्ताङ्गदो दीप्तकिरीटमाली; बद्धस्रगुष्णीषनिबद्धखड्गः । गदी भुशुण्डी मुसली हली च; शरासनी वारणतुल्यवर्ष्मा ।।"},
{"c": "7.151", "n": "20", "i": 39963, "v": "रथेन तेनानलवर्चसा च; विद्रावयन्पाण्डववाहिनीं ताम् । रराज संख्ये परिवर्तमानो; विद्युन्माली मेघ इवान्तरिक्षे ।।"},
{"c": "7.151", "n": "21", "i": 39964, "v": "ते चापि सर्वे प्रवरा नरेन्द्रा; महाबला वर्मिणश्चर्मिणश्च । हर्षान्विता युयुधुस्तत्र राज;न्समन्ततः पाण्डवयोधवीराः ।।"},
{"c": "7.152", "t": "संजय उवाच ।"},
{"c": "7.152", "n": "1", "i": 39965, "v": "तमागतमभिप्रेक्ष्य भीमकर्माणमाहवे । हर्षमाहारयां चक्रुः कुरवः सर्व एव ते ।।"},
{"c": "7.152", "n": "2", "i": 39966, "v": "तथैव तव पुत्रास्ते दुर्योधनपुरोगमाः । अप्लवाः प्लवमासाद्य तर्तुकामा इवार्णवम् ।।"},
{"c": "7.152", "n": "3", "i": 39967, "v": "पुनर्जातमिवात्मानं मन्वानाः पार्थिवास्तदा । अलायुधं राक्षसेन्द्रं स्वागतेनाभ्यपूजयन् ।।"},
{"c": "7.152", "n": "4", "i": 39968, "v": "तस्मिंस्त्वमानुषे युद्धे वर्तमाने भयावहे । कर्णराक्षसयोर्नक्तं दारुणप्रतिदर्शने ।।"},
{"c": "7.152", "n": "5", "i": 39969, "v": "उपप्रैक्षन्त पाञ्चालाः स्मयमानाः सराजकाः । तथैव तावका राजन्घूर्णमानास्ततस्ततः ।।"},
{"c": "7.152", "n": "6", "i": 39970, "v": "चुक्रुशुर्नेदमस्तीति द्रोणद्रौणिकृपादयः । तत्कर्म दृष्ट्वा संभ्रान्ता हैडिम्बस्य रणाजिरे ।।"},
{"c": "7.152", "n": "7", "i": 39971, "v": "सर्वमाविग्नमभवद्धाहाभूतमचेतनम् । तव सैन्यं महाराज निराशं कर्णजीविते ।।"},
{"c": "7.152", "n": "8", "i": 39972, "v": "दुर्योधनस्तु संप्रेक्ष्य कर्णमार्तिं परां गतम् । अलायुधं राक्षसेन्द्रमाहूयेदमथाब्रवीत् ।।"},
{"c": "7.152", "n": "9", "i": 39973, "v": "एष वैकर्तनः कर्णो हैडिम्बेन समागतः । कुरुते कर्म सुमहद्यदस्यौपयिकं मृधे ।।"},
{"c": "7.152", "n": "10", "i": 39974, "v": "पश्यैतान्पार्थिवाञ्शूरान्निहतान्भैमसेनिना । नानाशस्त्रैरभिहतान्पादपानिव दन्तिना ।।"},
{"c": "7.152", "n": "11", "i": 39975, "v": "तवैष भागः समरे राजमध्ये मया कृतः । तवैवानुमते वीर तं विक्रम्य निबर्हय ।।"},
{"c": "7.152", "n": "12", "i": 39976, "v": "पुरा वैकर्तनं कर्णमेष पापो घटोत्कचः । मायाबलमुपाश्रित्य कर्शयत्यरिकर्शनः ।।"},
{"c": "7.152", "n": "13", "i": 39977, "v": "एवमुक्तः स राज्ञा तु राक्षसस्तीव्रविक्रमः । तथेत्युक्त्वा महाबाहुर्घटोत्कचमुपाद्रवत् ।।"},
{"c": "7.152", "n": "14", "i": 39978, "v": "ततः कर्णं समुत्सृज्य भैमसेनिरपि प्रभो । प्रत्यमित्रमुपायान्तं मर्दयामास मार्गणैः ।।"},
{"c": "7.152", "n": "15", "i": 39979, "v": "तयोः समभवद्युद्धं क्रुद्धयो राक्षसेन्द्रयोः । मत्तयोर्वाशिताहेतोर्द्विपयोरिव कानने ।।"},
{"c": "7.152", "n": "16", "i": 39980, "v": "रक्षसा विप्रमुक्तस्तु कर्णोऽपि रथिनां वरः । अभ्यद्रवद्भीमसेनं रथेनादित्यवर्चसा ।।"},
{"c": "7.152", "n": "17", "i": 39981, "v": "तमायान्तमनादृत्य दृष्ट्वा ग्रस्तं घटोत्कचम् । अलायुधेन समरे सिंहेनेव गवां पतिम् ।।"},
{"c": "7.152", "n": "18", "i": 39982, "v": "रथेनादित्यवपुषा भीमः प्रहरतां वरः । किरञ्शरौघान्प्रययावलायुधरथं प्रति ।।"},
{"c": "7.152", "n": "19", "i": 39983, "v": "तमायान्तमभिप्रेक्ष्य स तदालायुधः प्रभो । घटोत्कचं समुत्सृज्य भीमसेनं समाह्वयत् ।।"},
{"c": "7.152", "n": "20", "i": 39984, "v": "तं भीमः सहसाभ्येत्य राक्षसान्तकरः प्रभो । सगणं राक्षसेन्द्रं तं शरवर्षैरवाकिरत् ।।"},
{"c": "7.152", "n": "21", "i": 39985, "v": "तथैवालायुधो राजञ्शिलाधौतैरजिह्मगैः । अभ्यवर्षत कौन्तेयं पुनः पुनररिंदमः ।।"},
{"c": "7.152", "n": "22", "i": 39986, "v": "तथा ते राक्षसाः सर्वे भीमसेनमुपाद्रवन् । नानाप्रहरणा भीमास्त्वत्सुतानां जयैषिणः ।।"},
{"c": "7.152", "n": "23", "i": 39987, "v": "स ताड्यमानो बलिभिर्भीमसेनो महाबलः । पञ्चभिः पञ्चभिः सर्वांस्तानविध्यच्छितैः शरैः ।।"},
{"c": "7.152", "n": "24", "i": 39988, "v": "ते वध्यमाना भीमेन राक्षसाः खरयोनयः । विनेदुस्तुमुलान्नादान्दुद्रुवुश्च दिशो दश ।।"},
{"c": "7.152", "n": "25", "i": 39989, "v": "तांस्त्रास्यमानान्भीमेन दृष्ट्वा रक्षो महाबलम् । अभिदुद्राव वेगेन शरैश्चैनमवाकिरत् ।।"},
{"c": "7.152", "n": "26", "i": 39990, "v": "तं भीमसेनः समरे तीक्ष्णाग्रैरक्षिणोच्छरैः । अलायुधस्तु तानस्तान्भीमेन विशिखान्रणे । चिच्छेद कांश्चित्समरे त्वरया कांश्चिदग्रहीत् ।।"},
{"c": "7.152", "n": "27", "i": 39991, "v": "स तं दृष्ट्वा राक्षसेन्द्रं भीमो भीमपराक्रमः । गदां चिक्षेप वेगेन वज्रपातोपमां तदा ।।"},
{"c": "7.152", "n": "28", "i": 39992, "v": "तामापतन्तीं वेगेन गदां ज्वालाकुलां ततः । गदया ताडयामास सा गदा भीममाव्रजत् ।।"},
{"c": "7.152", "n": "29", "i": 39993, "v": "स राक्षसेन्द्रं कौन्तेयः शरवर्षैरवाकिरत् । तानप्यस्याकरोन्मोघान्राक्षसो निशितैः शरैः ।।"},
{"c": "7.152", "n": "30", "i": 39994, "v": "ते चापि राक्षसाः सर्वे सैनिका भीमरूपिणः । शासनाद्राक्षसेन्द्रस्य निजघ्नू रथकुञ्जरान् ।।"},
{"c": "7.152", "n": "31", "i": 39995, "v": "पाञ्चालाः सृञ्जयाश्चैव वाजिनः परमद्विपाः । न शान्तिं लेभिरे तत्र रक्षसैर्भृशपीडिताः ।।"},
{"c": "7.152", "n": "32", "i": 39996, "v": "तं तु दृष्ट्वा महाघोरं वर्तमानं महाहवे । अब्रवीत्पुरुषश्रेष्ठो धनंजयमिदं वचः ।।"},
{"c": "7.152", "n": "33", "i": 39997, "v": "पश्य भीमं महाबाहो राक्षसेन्द्रवशं गतम् । पदवीमस्य गच्छ त्वं मा विचारय पाण्डव ।।"},
{"c": "7.152", "n": "34", "i": 39998, "v": "धृष्टद्युम्नः शिखण्डी च युधामन्यूत्तमौजसौ । सहिता द्रौपदेयाश्च कर्णं यान्तु महारथाः ।।"},
{"c": "7.152", "n": "35", "i": 39999, "v": "नकुलः सहदेवश्च युयुधानश्च वीर्यवान् । इतरान्राक्षसान्घ्नन्तु शासनात्तव पाण्डव ।।"},
{"c": "7.152", "n": "36", "i": 40000, "v": "त्वमपीमां महाबाहो चमूं द्रोणपुरस्कृताम् । वारयस्व नरव्याघ्र महद्धि भयमागतम् ।।"},
{"c": "7.152", "n": "37", "i": 40001, "v": "एवमुक्ते तु कृष्णेन यथोद्दिष्टा महारथाः । जग्मुर्वैकर्तनं कर्णं राक्षसांश्चेतरान्रणे ।।"},
{"c": "7.152", "n": "38", "i": 40002, "v": "अथ पूर्णायतोत्सृष्टैः शरैराशीविषोपमैः । धनुश्चिच्छेद भीमस्य राक्षसेन्द्रः प्रतापवान् ।।"},
{"c": "7.152", "n": "39", "i": 40003, "v": "हयांश्चास्य शितैर्बाणैः सारथिं च महाबलः । जघान मिषतः संख्ये भीमसेनस्य भारत ।।"},
{"c": "7.152", "n": "40", "i": 40004, "v": "सोऽवतीर्य रथोपस्थाद्धताश्वो हतसारथिः । तस्मै गुर्वीं गदां घोरां स विनद्योत्ससर्ज ह ।।"},
{"c": "7.152", "n": "41", "i": 40005, "v": "ततस्तां भीमनिर्घोषामापतन्तीं महागदाम् । गदया राक्षसो घोरो निजघान ननाद च ।।"},
{"c": "7.152", "n": "42", "i": 40006, "v": "तद्दृष्ट्वा राक्षसेन्द्रस्य घोरं कर्म भयावहम् । भीमसेनः प्रहृष्टात्मा गदामाशु परामृशत् ।।"},
{"c": "7.152", "n": "43", "i": 40007, "v": "तयोः समभवद्युद्धं तुमुलं नररक्षसोः । गदानिपातसंह्रादैर्भुवं कम्पयतोर्भृशम् ।।"},
{"c": "7.152", "n": "44", "i": 40008, "v": "गदाविमुक्तौ तौ भूयः समासाद्येतरेतरम् । मुष्टिभिर्वज्रसंह्रादैरन्योन्यमभिजघ्नतुः ।।"},
{"c": "7.152", "n": "45", "i": 40009, "v": "रथचक्रैर्युगैरक्षैरधिष्ठानैरुपस्करैः । यथासन्नमुपादाय निजघ्नतुरमर्षणौ ।।"},
{"c": "7.152", "n": "46", "i": 40010, "v": "तौ विक्षरन्तौ रुधिरं समासाद्येतरेतरम् । मत्ताविव महानागावकृष्येतां पुनः पुनः ।।"},
{"c": "7.152", "n": "47", "i": 40011, "v": "तमपश्यद्धृषीकेशः पाण्डवानां हिते रतः । स भीमसेनरक्षार्थं हैडिम्बं प्रत्यचोदयत् ।।"},
{"c": "7.153", "t": "संजय उवाच ।"},
{"c": "7.153", "n": "1", "i": 40012, "v": "संप्रेक्ष्य समरे भीमं रक्षसा ग्रस्तमन्तिकात् । वासुदेवोऽब्रवीद्वाक्यं घटोत्कचमिदं तदा ।।"},
{"c": "7.153", "n": "2", "i": 40013, "v": "पश्य भीमं महाबाहो रक्षसा ग्रस्तमन्तिकात् । पश्यतां सर्वसैन्यानां तव चैव महाद्युते ।।"},
{"c": "7.153", "n": "3", "i": 40014, "v": "स कर्णं त्वं समुत्सृज्य राक्षसेन्द्रमलायुधम् । जहि क्षिप्रं महाबाहो पश्चात्कर्णं वधिष्यसि ।।"},
{"c": "7.153", "n": "4", "i": 40015, "v": "स वार्ष्णेयवचः श्रुत्वा कर्णमुत्सृज्य वीर्यवान् । युयुधे राक्षसेन्द्रेण बकभ्रात्रा घटोत्कचः । तयोः सुतुमुलं युद्धं बभूव निशि रक्षसोः ।।"},
{"c": "7.153", "n": "5", "i": 40016, "v": "अलायुधस्य योधांस्तु राक्षसान्भीमदर्शनान् । वेगेनापततः शूरान्प्रगृहीतशरासनान् ।।"},
{"c": "7.153", "n": "6", "i": 40017, "v": "आत्तायुधः सुसंक्रुद्धो युयुधानो महारथः । नकुलः सहदेवश्च चिच्छिदुर्निशितैः शरैः ।।"},
{"c": "7.153", "n": "7", "i": 40018, "v": "सर्वांश्च समरे राजन्किरीटी क्षत्रियर्षभान् । परिचिक्षेप बीभत्सुः सर्वतः प्रक्षिपञ्शरान् ।।"},
{"c": "7.153", "n": "8", "i": 40019, "v": "कर्णश्च समरे राजन्व्यद्रावयत पार्थिवान् । धृष्टद्युम्नशिखण्ड्यादीन्पाञ्चालानां महारथान् ।।"},
{"c": "7.153", "n": "9", "i": 40020, "v": "तान्वध्यमानान्दृष्ट्वा तु भीमो भीमपराक्रमः । अभ्ययात्त्वरितः कर्णं विशिखान्विकिरन्रणे ।।"},
{"c": "7.153", "n": "10", "i": 40021, "v": "ततस्तेऽप्याययुर्हत्वा राक्षसान्यत्र सूतजः । नकुलः सहदेवश्च सात्यकिश्च महारथः । ते कर्णं योधयामासुः पाञ्चाला द्रोणमेव च ।।"},
{"c": "7.153", "n": "11", "i": 40022, "v": "अलायुधस्तु संक्रुद्धो घटोत्कचमरिंदमम् । परिघेणातिकायेन ताडयामास मूर्धनि ।।"},
{"c": "7.153", "n": "12", "i": 40023, "v": "स तु तेन प्रहारेण भैमसेनिर्महाबलः । ईषन्मूर्छान्वितोऽऽत्मानं संस्तम्भयत वीर्यवान् ।।"},
{"c": "7.153", "n": "13", "i": 40024, "v": "ततो दीप्ताग्निसंकाशां शतघण्टामलंकृताम् । चिक्षेप समरे तस्मै गदां काञ्चनभूषणाम् ।।"},
{"c": "7.153", "n": "14", "i": 40025, "v": "सा हयान्सारथिं चैव रथं चास्य महास्वना । चूर्णयामास वेगेन विसृष्टा भीमकर्मणा ।।"},
{"c": "7.153", "n": "15", "i": 40026, "v": "स भग्नहयचक्राक्षो विशीर्णध्वजकूबरः । उत्पपात रथात्तूर्णं मायामास्थाय राक्षसीम् ।।"},
{"c": "7.153", "n": "16", "i": 40027, "v": "स समास्थाय मायां तु ववर्ष रुधिरं बहु । विद्युद्विभ्राजितं चासीत्तिमिराभ्राकुलं नभः ।।"},
{"c": "7.153", "n": "17", "i": 40028, "v": "ततो वज्रनिपाताश्च साशनिस्तनयित्नवः । महांश्चटचटाशब्दस्तत्रासीद्धि महाहवे ।।"},
{"c": "7.153", "n": "18", "i": 40029, "v": "तां प्रेक्ष्य विहितां मायां राक्षसो राक्षसेन तु । ऊर्ध्वमुत्पत्य हैडिम्बस्तां मायां माययावधीत् ।।"},
{"c": "7.153", "n": "19", "i": 40030, "v": "सोऽभिवीक्ष्य हतां मायां मायावी माययैव हि । अश्मवर्षं सुतुमुलं विससर्ज घटोत्कचे ।।"},
{"c": "7.153", "n": "20", "i": 40031, "v": "अश्मवर्षं स तद्घोरं शरवर्षेण वीर्यवान् । दिशो विध्वंसयामास तदद्भुतमिवाभवत् ।।"},
{"c": "7.153", "n": "21", "i": 40032, "v": "ततो नानाप्रहरणैरन्योन्यमभिवर्षताम् । आयसैः परिघैः शूलैर्गदामुसलमुद्गरैः ।।"},
{"c": "7.153", "n": "22", "i": 40033, "v": "पिनाकैः करवालैश्च तोमरप्रासकम्पनैः । नाराचैर्निशितैर्भल्लैः शरैश्चक्रैः परश्वधैः ।।"},
{"c": "7.153", "n": "23", "i": 40034, "v": "अयोगुडैर्भिण्डिपालैर्गोशीर्षोलूखलैरपि । उत्पाट्य च महाशाखैर्विविधैर्जगतीरुहैः ।।"},
{"c": "7.153", "n": "24", "i": 40035, "v": "शमीपीलुकरीरैश्च शम्याकैश्चैव भारत । इङ्गुदैर्बदरीभिश्च कोविदारैश्च पुष्पितैः ।।"},
{"c": "7.153", "n": "25", "i": 40036, "v": "पलाशैररिमेदैश्च प्लक्षन्यग्रोधपिप्पलैः । महद्भिः समरे तस्मिन्नन्योन्यमभिजघ्नतुः ।।"},
{"c": "7.153", "n": "26", "i": 40037, "v": "विविधैः पर्वताग्रैश्च नानाधातुभिराचितैः । तेषां शब्दो महानासीद्वज्राणां भिद्यतामिव ।।"},
{"c": "7.153", "n": "27", "i": 40038, "v": "युद्धं तदभवद्घोरं भैम्यलायुधयोर्नृप । हरीन्द्रयोर्यथा राजन्वालिसुग्रीवयोः पुरा ।।"},
{"c": "7.153", "n": "28", "i": 40039, "v": "तौ युद्ध्वा विविधैर्घोरैरायुधैर्विशिखैस्तथा । प्रगृह्य निशितौ खड्गावन्योन्यमभिजघ्नतुः ।।"},
{"c": "7.153", "n": "29", "i": 40040, "v": "तावन्योन्यमभिद्रुत्य केशेषु सुमहाबलौ । भुजाभ्यां पर्यगृह्णीतां महाकायौ महाबलौ ।।"},
{"c": "7.153", "n": "30", "i": 40041, "v": "तौ भिन्नगात्रौ प्रस्वेदं सुस्रुवाते जनाधिप । रुधिरं च महाकायावभिवृष्टाविवाचलौ ।।"},
{"c": "7.153", "n": "31", "i": 40042, "v": "अथाभिपत्य वेगेन समुद्भ्राम्य च राक्षसम् । बलेनाक्षिप्य हैडिम्बश्चकर्तास्य शिरो महत् ।।"},
{"c": "7.153", "n": "32", "i": 40043, "v": "सोऽपहृत्य शिरस्तस्य कुण्डलाभ्यां विभूषितम् । तदा सुतुमुलं नादं ननाद सुमहाबलः ।।"},
{"c": "7.153", "n": "33", "i": 40044, "v": "हतं दृष्ट्वा महाकायं बकज्ञातिमरिंदमम् । पाञ्चालाः पाण्डवाश्चैव सिंहनादान्विनेदिरे ।।"},
{"c": "7.153", "n": "34", "i": 40045, "v": "ततो भेरीसहस्राणि शङ्खानामयुतानि च । अवादयन्पाण्डवेयास्तस्मिन्रक्षसि पातिते ।।"},
{"c": "7.153", "n": "35", "i": 40046, "v": "अतीव सा निशा तेषां बभूव विजयावहा । विद्योतमाना विबभौ समन्ताद्दीपमालिनी ।।"},
{"c": "7.153", "n": "36", "i": 40047, "v": "अलायुधस्य तु शिरो भैमसेनिर्महाबलः । दुर्योधनस्य प्रमुखे चिक्षेप गतचेतनम् ।।"},
{"c": "7.153", "n": "37", "i": 40048, "v": "अथ दुर्योधनो राजा दृष्ट्वा हतमलायुधम् । बभूव परमोद्विग्नः सह सैन्येन भारत ।।"},
{"c": "7.153", "n": "38", "i": 40049, "v": "तेन ह्यस्य प्रतिज्ञातं भीमसेनमहं युधि । हन्तेति स्वयमागम्य स्मरता वैरमुत्तमम् ।।"},
{"c": "7.153", "n": "39", "i": 40050, "v": "ध्रुवं स तेन हन्तव्य इत्यमन्यत पार्थिवः । जीवितं चिरकालाय भ्रातॄणां चाप्यमन्यत ।।"},
{"c": "7.153", "n": "40", "i": 40051, "v": "स तं दृष्ट्वा विनिहतं भीमसेनात्मजेन वै । प्रतिज्ञां भीमसेनस्य पूर्णामेवाभ्यमन्यत ।।"},
{"c": "7.154", "t": "संजय उवाच ।"},
{"c": "7.154", "n": "1", "i": 40052, "v": "निहत्यालायुधं रक्षः प्रहृष्टात्मा घटोत्कचः । ननाद विविधान्नादान्वाहिन्याः प्रमुखे स्थितः ।।"},
{"c": "7.154", "n": "2", "i": 40053, "v": "तस्य तं तुमुलं शब्दं श्रुत्वा कुञ्जरकम्पनम् । तावकानां महाराज भयमासीत्सुदारुणम् ।।"},
{"c": "7.154", "n": "3", "i": 40054, "v": "अलायुधविषक्तं तु भैमसेनिं महाबलम् । दृष्ट्वा कर्णो महाबाहुः पाञ्चालान्समुपाद्रवत् ।।"},
{"c": "7.154", "n": "4", "i": 40055, "v": "दशभिर्दशभिर्बाणैर्धृष्टद्युम्नशिखण्डिनौ । दृढैः पूर्णायतोत्सृष्टैर्बिभेद नतपर्वभिः ।।"},
{"c": "7.154", "n": "5", "i": 40056, "v": "ततः परमनाराचैर्युधामन्यूत्तमौजसौ । सात्यकिं च रथोदारं कम्पयामास मार्गणैः ।।"},
{"c": "7.154", "n": "6", "i": 40057, "v": "तेषामभ्यस्यतां तत्र सर्वेषां सव्यदक्षिणम् । मण्डलान्येव चापानि व्यदृश्यन्त जनाधिप ।।"},
{"c": "7.154", "n": "7", "i": 40058, "v": "तेषां ज्यातलनिर्घोषो रथनेमिस्वनश्च ह । मेघानामिव घर्मान्ते बभूव तुमुलो निशि ।।"},
{"c": "7.154", "n": "8", "i": 40059, "v": "ज्यानेमिघोषस्तनयित्नुमान्वै; धनुस्तडिन्मण्डलकेतुशृङ्गः । शरौघवर्षाकुलवृष्टिमांश्च; संग्राममेघः स बभूव राजन् ।।"},
{"c": "7.154", "n": "9", "i": 40060, "v": "तदुद्धतं शैल इवाप्रकम्प्यो; वर्षं महच्छैलसमानसारः । विध्वंसयामास रणे नरेन्द्र; वैकर्तनः शत्रुगणावमर्दी ।।"},
{"c": "7.154", "n": "10", "i": 40061, "v": "ततोऽतुलैर्वज्रनिपातकल्पैः; शितैः शरैः काञ्चनचित्रपुङ्खैः । शत्रून्व्यपोहत्समरे महात्मा; वैकर्तनः पुत्रहिते रतस्ते ।।"},
{"c": "7.154", "n": "11", "i": 40062, "v": "संछिन्नभिन्नध्वजिनश्च केचि;त्केचिच्छरैरर्दितभिन्नदेहाः । केचिद्विसूता विहयाश्च केचि;द्वैकर्तनेनाशु कृता बभूवुः ।।"},
{"c": "7.154", "n": "12", "i": 40063, "v": "अविन्दमानास्त्वथ शर्म संख्ये; यौधिष्ठिरं ते बलमन्वपद्यन् । तान्प्रेक्ष्य भग्नान्विमुखीकृतांश्च; घटोत्कचो रोषमतीव चक्रे ।।"},
{"c": "7.154", "n": "13", "i": 40064, "v": "आस्थाय तं काञ्चनरत्नचित्रं; रथोत्तमं सिंह इवोन्ननाद । वैकर्तनं कर्णमुपेत्य चापि; विव्याध वज्रप्रतिमैः पृषत्कैः ।।"},
{"c": "7.154", "n": "14", "i": 40065, "v": "तौ कर्णिनाराचशिलीमुखैश्च; नालीकदण्डैश्च सवत्सदन्तैः । वराहकर्णैः सविषाणशृङ्गैः; क्षुरप्रवर्षैश्च विनेदतुः खम् ।।"},
{"c": "7.154", "n": "15", "i": 40066, "v": "तद्बाणधारावृतमन्तरिक्षं; तिर्यग्गताभिः समरे रराज । सुवर्णपुङ्खज्वलितप्रभाभि;र्विचित्रपुष्पाभिरिव स्रजाभिः ।।"},
{"c": "7.154", "n": "16", "i": 40067, "v": "समं हि तावप्रतिमप्रभावा;वन्योन्यमाजघ्नतुरुत्तमास्त्रैः । तयोर्हि वीरोत्तमयोर्न कश्चि;द्ददर्श तस्मिन्समरे विशेषम् ।।"},
{"c": "7.154", "n": "17", "i": 40068, "v": "अतीव तच्चित्रमतीव रूपं; बभूव युद्धं रविभीमसून्वोः । समाकुलं शस्त्रनिपातघोरं; दिवीव राह्वंशुमतोः प्रतप्तम् ।।"},
{"c": "7.154", "n": "18", "i": 40069, "v": "घटोत्कचो यदा कर्णं न विशेषयते नृप । तदा प्रादुश्चकारोग्रमस्त्रमस्त्रविदां वरः ।।"},
{"c": "7.154", "n": "19", "i": 40070, "v": "तेनास्त्रेण हयान्पूर्वं हत्वा कर्णस्य राक्षसः । सारथिं चैव हैडिम्बः क्षिप्रमन्तरधीयत ।।"},
{"c": "7.154", "t": "धृतराष्ट्र उवाच ।"},
{"c": "7.154", "n": "20", "i": 40071, "v": "तथा ह्यन्तर्हिते तस्मिन्कूटयोधिनि राक्षसे । मामकैः प्रतिपन्नं यत्तन्ममाचक्ष्व संजय ।।"},
{"c": "7.154", "t": "संजय उवाच ।"},
{"c": "7.154", "n": "21", "i": 40072, "v": "अन्तर्हितं राक्षसं तं विदित्वा; संप्राक्रोशन्कुरवः सर्व एव । कथं नायं राक्षसः कूटयोधी; हन्यात्कर्णं समरेऽदृश्यमानः ।।"},
{"c": "7.154", "n": "22", "i": 40073, "v": "ततः कर्णो लघुचित्रास्त्रयोधी; सर्वा दिशो व्यावृणोद्बाणजालैः । न वै किंचिद्व्यापतत्तत्र भूतं; तमोभूते सायकैरन्तरिक्षे ।।"},
{"c": "7.154", "n": "23", "i": 40074, "v": "न चाददानो न च संदधानो; न चेषुधी स्पृशमानः कराग्रैः । अदृश्यद्वै लाघवात्सूतपुत्रः; सर्वं बाणैश्छादयानोऽन्तरिक्षम् ।।"},
{"c": "7.154", "n": "24", "i": 40075, "v": "ततो मायां विहितामन्तरिक्षे; घोरां भीमां दारुणां राक्षसेन । संपश्यामो लोहिताभ्रप्रकाशां; देदीप्यन्तीमग्निशिखामिवोग्राम् ।।"},
{"c": "7.154", "n": "25", "i": 40076, "v": "ततस्तस्या विद्युतः प्रादुरास;न्नुल्काश्चापि ज्वलिताः कौरवेन्द्र । घोषश्चान्यः प्रादुरासीत्सुघोरः; सहस्रशो नदतां दुन्दुभीनाम् ।।"},
{"c": "7.154", "n": "26", "i": 40077, "v": "ततः शराः प्रापतन्रुक्मपुङ्खाः; शक्त्यः प्रासा मुसलान्यायुधानि । परश्वधास्तैलधौताश्च खड्गाः; प्रदीप्ताग्राः पट्टिशास्तोमराश्च ।।"},
{"c": "7.154", "n": "27", "i": 40078, "v": "मयूखिनः परिघा लोहबद्धा; गदाश्चित्राः शितधाराश्च शूलाः । गुर्व्यो गदा हेमपट्टावनद्धाः; शतघ्न्यश्च प्रादुरासन्समन्तात् ।।"},
{"c": "7.154", "n": "28", "i": 40079, "v": "महाशिलाश्चापतंस्तत्र तत्र; सहस्रशः साशनयः सवज्राः । चक्राणि चानेकशतक्षुराणि; प्रादुर्बभूवुर्ज्वलनप्रभाणि ।।"},
{"c": "7.154", "n": "29", "i": 40080, "v": "तां शक्तिपाषाणपरश्वधानां; प्रासासिवज्राशनिमुद्गराणाम् । वृष्टिं विशालां ज्वलितां पतन्तीं; कर्णः शरौघैर्न शशाक हन्तुम् ।।"},
{"c": "7.154", "n": "30", "i": 40081, "v": "शराहतानां पततां हयानां; वज्राहतानां पततां गजानाम् । शिलाहतानां च महारथानां; महान्निनादः पततां बभूव ।।"},
{"c": "7.154", "n": "31", "i": 40082, "v": "सुभीमनानाविधशस्त्रपातै;र्घटोत्कचेनाभिहतं समन्तात् । दौर्योधनं तद्बलमार्तरूप;मावर्तमानं ददृशे भ्रमन्तम् ।।"},
{"c": "7.154", "n": "32", "i": 40083, "v": "हाहाकृतं संपरिवर्तमानं; संलीयमानं च विषण्णरूपम् । ते त्वार्यभावात्पुरुषप्रवीराः; पराङ्मुखा न बभूवुस्तदानीम् ।।"},
{"c": "7.154", "n": "33", "i": 40084, "v": "तां राक्षसीं घोरतरां सुभीमां; वृष्टिं महाशस्त्रमयीं पतन्तीम् । दृष्ट्वा बलौघांश्च निपात्यमाना;न्महद्भयं तव पुत्रान्विवेश ।।"},
{"c": "7.154", "n": "34", "i": 40085, "v": "शिवाश्च वैश्वानरदीप्तजिह्वाः; सुभीमनादाः शतशो नदन्त्यः । रक्षोगणान्नर्दतश्चाभिवीक्ष्य; नरेन्द्रयोधा व्यथिता बभूवुः ।।"},
{"c": "7.154", "n": "35", "i": 40086, "v": "ते दीप्तजिह्वाननतीक्ष्णदंष्ट्रा; विभीषणाः शैलनिकाशकायाः । नभोगताः शक्तिविषक्तहस्ता; मेघा व्यमुञ्चन्निव वृष्टिमार्गम् ।।"},
{"c": "7.154", "n": "36", "i": 40087, "v": "तैराहतास्ते शरशक्तिशूलै;र्गदाभिरुग्रैः परिघैश्च दीप्तैः । वज्रैः पिनाकैरशनिप्रहारै;श्चक्रैः शतघ्न्युन्मथिताश्च पेतुः ।।"},
{"c": "7.154", "n": "37", "i": 40088, "v": "हुडा भुशुण्ड्योऽश्मगुडाः शतघ्न्यः; स्थूणाश्च कार्ष्णायसपट्टनद्धाः । अवाकिरंस्तव पुत्रस्य सैन्यं; तथा रौद्रं कश्मलं प्रादुरासीत् ।।"},
{"c": "7.154", "n": "38", "i": 40089, "v": "निष्कीर्णान्त्रा विहतैरुत्तमाङ्गैः; संभग्नाङ्गाः शेरते तत्र शूराः । भिन्ना हयाः कुञ्जराश्चावभग्नाः; संचूर्णिताश्चैव रथाः शिलाभिः ।।"},
{"c": "7.154", "n": "39", "i": 40090, "v": "एवं महच्छस्त्रवर्षं सृजन्त;स्ते यातुधाना भुवि घोररूपाः । मायाः सृष्टास्तत्र घटोत्कचेन; नामुञ्चन्वै याचमानं न भीतम् ।।"},
{"c": "7.154", "n": "40", "i": 40091, "v": "तस्मिन्घोरे कुरुवीरावमर्दे; कालोत्सृष्टे क्षत्रियाणामभावे । ते वै भग्नाः सहसा व्यद्रवन्त; प्राक्रोशन्तः कौरवाः सर्व एव ।।"},
{"c": "7.154", "n": "41", "i": 40092, "v": "पलायध्वं कुरवो नैतदस्ति; सेन्द्रा देवा घ्नन्ति नः पाण्डवार्थे । तथा तेषां मज्जतां भारतानां; न स्म द्वीपस्तत्र कश्चिद्बभूव ।।"},
{"c": "7.154", "n": "42", "i": 40093, "v": "तस्मिन्संक्रन्दे तुमुले वर्तमाने; सैन्ये भग्ने लीयमाने कुरूणाम् । अनीकानां प्रविभागेऽप्रकाशे; न ज्ञायन्ते कुरवो नेतरे वा ।।"},
{"c": "7.154", "n": "43", "i": 40094, "v": "निर्मर्यादे विद्रवे घोररूपे; सर्वा दिशः प्रेक्षमाणाः स्म शून्याः । तां शस्त्रवृष्टिमुरसा गाहमानं; कर्णं चैकं तत्र राजन्नपश्यम् ।।"},
{"c": "7.154", "n": "44", "i": 40095, "v": "ततो बाणैरावृणोदन्तरिक्षं; दिव्यां मायां योधयन्राक्षसस्य । ह्रीमान्कुर्वन्दुष्करमार्यकर्म; नैवामुह्यत्संयुगे सूतपुत्रः ।।"},
{"c": "7.154", "n": "45", "i": 40096, "v": "ततो भीताः समुदैक्षन्त कर्णं; राजन्सर्वे सैन्धवा बाह्लिकाश्च । असंमोहं पूजयन्तोऽस्य संख्ये; संपश्यन्तो विजयं राक्षसस्य ।।"},
{"c": "7.154", "n": "46", "i": 40097, "v": "तेनोत्सृष्टा चक्रयुक्ता शतघ्नी; समं सर्वांश्चतुरोऽश्वाञ्जघान । ते जानुभिर्जगतीमन्वपद्य;न्गतासवो निर्दशनाक्षिजिह्वाः ।।"},
{"c": "7.154", "n": "47", "i": 40098, "v": "ततो हताश्वादवरुह्य वाहा;दन्तर्मनाः कुरुषु प्राद्रवत्सु । दिव्ये चास्त्रे मायया वध्यमाने; नैवामुह्यच्चिन्तयन्प्राप्तकालम् ।।"},
{"c": "7.154", "n": "48", "i": 40099, "v": "ततोऽब्रुवन्कुरवः सर्व एव; कर्णं दृष्ट्वा घोररूपां च मायाम् । शक्त्या रक्षो जहि कर्णाद्य तूर्णं; नश्यन्त्येते कुरवो धार्तराष्ट्राः ।।"},
{"c": "7.154", "n": "49", "i": 40100, "v": "करिष्यतः किं च नो भीमपार्थौ; तपन्तमेनं जहि रक्षो निशीथे । यो नः संग्रामाद्घोररूपाद्विमुच्ये;त्स नः पार्थान्समरे योधयेत ।।"},
{"c": "7.154", "n": "50", "i": 40101, "v": "तस्मादेनं राक्षसं घोररूपं; जहि शक्त्या दत्तया वासवेन । मा कौरवाः सर्व एवेन्द्रकल्पा; रात्रीमुखे कर्ण नेशुः सयोधाः ।।"},
{"c": "7.154", "n": "51", "i": 40102, "v": "स वध्यमानो रक्षसा वै निशीथे; दृष्ट्वा राजन्नश्यमानं बलं च । महच्च श्रुत्वा निनदं कौरवाणां; मतिं दध्रे शक्तिमोक्षाय कर्णः ।।"},
{"c": "7.154", "n": "52", "i": 40103, "v": "स वै क्रुद्धः सिंह इवात्यमर्षी; नामर्षयत्प्रतिघातं रणे तम् । शक्तिं श्रेष्ठां वैजयन्तीमसह्यां; समाददे तस्य वधं चिकीर्षन् ।।"},
{"c": "7.154", "n": "53", "i": 40104, "v": "यासौ राजन्निहिता वर्षपूगा;न्वधायाजौ सत्कृता फल्गुनस्य । यां वै प्रादात्सूतपुत्राय शक्रः; शक्तिं श्रेष्ठां कुण्डलाभ्यां निमाय ।।"},
{"c": "7.154", "n": "54", "i": 40105, "v": "तां वै शक्तिं लेलिहानां प्रदीप्तां; पाशैर्युक्तामन्तकस्येव रात्रिम् । मृत्योः स्वसारं ज्वलितामिवोल्कां; वैकर्तनः प्राहिणोद्राक्षसाय ।।"},
{"c": "7.154", "n": "55", "i": 40106, "v": "तामुत्तमां परकायापहन्त्रीं; दृष्ट्वा सौतेर्बाहुसंस्थां ज्वलन्तीम् । भीतं रक्षो विप्रदुद्राव राज;न्कृत्वात्मानं विन्ध्यपादप्रमाणम् ।।"},
{"c": "7.154", "n": "56", "i": 40107, "v": "दृष्ट्वा शक्तिं कर्णबाह्वन्तरस्थां; नेदुर्भूतान्यन्तरिक्षे नरेन्द्र । ववुर्वातास्तुमुलाश्चापि राज;न्सनिर्घाता चाशनिर्गां जगाम ।।"},
{"c": "7.154", "n": "57", "i": 40108, "v": "सा तां मायां भस्म कृत्वा ज्वलन्ती; भित्त्वा गाढं हृदयं राक्षसस्य । ऊर्ध्वं ययौ दीप्यमाना निशायां; नक्षत्राणामन्तराण्याविशन्ती ।।"},
{"c": "7.154", "n": "58", "i": 40109, "v": "युद्ध्वा चित्रैर्विविधैः शस्त्रपूगै;र्दिव्यैर्वीरो मानुषै राक्षसैश्च । नदन्नादान्विविधान्भैरवांश्च; प्राणानिष्टांस्त्याजितः शक्रशक्त्या ।।"},
{"c": "7.154", "n": "59", "i": 40110, "v": "इदं चान्यच्चित्रमाश्चर्यरूपं; चकारासौ कर्म शत्रुक्षयाय । तस्मिन्काले शक्तिनिर्भिन्नमर्मा; बभौ राजन्मेघशैलप्रकाशः ।।"},
{"c": "7.154", "n": "60", "i": 40111, "v": "ततोऽन्तरिक्षादपतद्गतासुः; स राक्षसेन्द्रो भुवि भिन्नदेहः । अवाक्शिराः स्तब्धगात्रो विजिह्वो; घटोत्कचो महदास्थाय रूपम् ।।"},
{"c": "7.154", "n": "61", "i": 40112, "v": "स तद्रूपं भैरवं भीमकर्मा; भीमं कृत्वा भैमसेनिः पपात । हतोऽप्येवं तव सैन्येकदेश;मपोथयत्कौरवान्भीषयाणः ।।"},
{"c": "7.154", "n": "62", "i": 40113, "v": "ततो मिश्राः प्राणदन्सिंहनादै;र्भेर्यः शङ्खा मुरजाश्चानकाश्च । दग्धां मायां निहतं राक्षसं च; दृष्ट्वा हृष्टाः प्राणदन्कौरवेयाः ।।"},
{"c": "7.154", "n": "63", "i": 40114, "v": "ततः कर्णः कुरुभिः पूज्यमानो; यथा शक्रो वृत्रवधे मरुद्भिः । अन्वारूढस्तव पुत्रं रथस्थं; हृष्टश्चापि प्राविशत्स्वं स सैन्यम् ।।"},
{"c": "7.155", "t": "संजय उवाच ।"},
{"c": "7.155", "n": "1", "i": 40115, "v": "हैडिम्बं निहतं दृष्ट्वा विकीर्णमिव पर्वतम् । पाण्डवा दीनमनसः सर्वे बाष्पाकुलेक्षणाः ।।"},
{"c": "7.155", "n": "2", "i": 40116, "v": "वासुदेवस्तु हर्षेण महताभिपरिप्लुतः । ननाद सिंहवन्नादं व्यथयन्निव भारत । विनद्य च महानादं पर्यष्वजत फल्गुनम् ।।"},
{"c": "7.155", "n": "3", "i": 40117, "v": "स विनद्य महानादमभीशून्संनियम्य च । ननर्त हर्षसंवीतो वातोद्धूत इव द्रुमः ।।"},
{"c": "7.155", "n": "4", "i": 40118, "v": "ततो विनिर्भ्राम्य पुनः पार्थमास्फोट्य चासकृत् । रथोपस्थगतो भीमं प्राणदत्पुनरच्युतः ।।"},
{"c": "7.155", "n": "5", "i": 40119, "v": "प्रहृष्टमनसं ज्ञात्वा वासुदेवं महाबलम् । अब्रवीदर्जुनो राजन्नातिहृष्टमना इव ।।"},
{"c": "7.155", "n": "6", "i": 40120, "v": "अतिहर्षोऽयमस्थाने तवाद्य मधुसूदन । शोकस्थाने परे प्राप्ते हैडिम्बस्य वधेन वै ।।"},
{"c": "7.155", "n": "7", "i": 40121, "v": "विमुखानि च सैन्यानि हतं दृष्ट्वा घटोत्कचम् । वयं च भृशमाविग्ना हैडिम्बस्य निपातनात् ।।"},
{"c": "7.155", "n": "8", "i": 40122, "v": "नैतत्कारणमल्पं हि भविष्यति जनार्दन । तदद्य शंस मे पृष्टः सत्यं सत्यवतां वर ।।"},
{"c": "7.155", "n": "9", "i": 40123, "v": "यद्येतन्न रहस्यं ते वक्तुमर्हस्यरिंदम । धैर्यस्य वैकृतं ब्रूहि त्वमद्य मधुसूदन ।।"},
{"c": "7.155", "n": "10", "i": 40124, "v": "समुद्रस्येव संक्षोभो मेरोरिव विसर्पणम् । तथैतल्लाघवं मन्ये तव कर्म जनार्दन ।।"},
{"c": "7.155", "t": "वासुदेव उवाच ।"},
{"c": "7.155", "n": "11", "i": 40125, "v": "अतिहर्षमिमं प्राप्तं शृणु मे त्वं धनंजय । अतीव मनसः सद्यः प्रसादकरमुत्तमम् ।।"},
{"c": "7.155", "n": "12", "i": 40126, "v": "शक्तिं घटोत्कचेनेमां व्यंसयित्वा महाद्युते । कर्णं निहतमेवाजौ विद्धि सद्यो धनंजय ।।"},
{"c": "7.155", "n": "13", "i": 40127, "v": "शक्तिहस्तं पुनः कर्णं को लोकेऽस्ति पुमानिह । य एनमभितस्तिष्ठेत्कार्त्तिकेयमिवाहवे ।।"},
{"c": "7.155", "n": "14", "i": 40128, "v": "दिष्ट्यापनीतकवचो दिष्ट्यापहृतकुण्डलः । दिष्ट्या च व्यंसिता शक्तिरमोघास्य घटोत्कचे ।।"},
{"c": "7.155", "n": "15", "i": 40129, "v": "यदि हि स्यात्सकवचस्तथैव च सकुण्डलः । सामरानपि लोकांस्त्रीनेकः कर्णो जयेद्बली ।।"},
{"c": "7.155", "n": "16", "i": 40130, "v": "वासवो वा कुबेरो वा वरुणो वा जलेश्वरः । यमो वा नोत्सहेत्कर्णं रणे प्रतिसमासितुम् ।।"},
{"c": "7.155", "n": "17", "i": 40131, "v": "गाण्डीवमायम्य भवांश्चक्रं वाहं सुदर्शनम् । न शक्तौ स्वो रणे जेतुं तथायुक्तं नरर्षभम् ।।"},
{"c": "7.155", "n": "18", "i": 40132, "v": "त्वद्धितार्थं तु शक्रेण मायया हृतकुण्डलः । विहीनकवचश्चायं कृतः परपुरंजयः ।।"},
{"c": "7.155", "n": "19", "i": 40133, "v": "उत्कृत्य कवचं यस्मात्कुण्डले विमले च ते । प्रादाच्छक्राय कर्णो वै तेन वैकर्तनः स्मृतः ।।"},
{"c": "7.155", "n": "20", "i": 40134, "v": "आशीविष इव क्रुद्धः स्तम्भितो मन्त्रतेजसा । तथाद्य भाति कर्णो मे शान्तज्वाल इवानलः ।।"},
{"c": "7.155", "n": "21", "i": 40135, "v": "यदा प्रभृति कर्णाय शक्तिर्दत्ता महात्मना । वासवेन महाबाहो प्राप्ता यासौ घटोत्कचे ।।"},
{"c": "7.155", "n": "22", "i": 40136, "v": "कुण्डलाभ्यां निमायाथ दिव्येन कवचेन च । तां प्राप्यामन्यत वृषा सततं त्वां हतं रणे ।।"},
{"c": "7.155", "n": "23", "i": 40137, "v": "एवं गतेऽपि शक्योऽयं हन्तुं नान्येन केनचित् । ऋते त्वा पुरुषव्याघ्र शपे सत्येन चानघ ।।"},
{"c": "7.155", "n": "24", "i": 40138, "v": "ब्रह्मण्यः सत्यवादी च तपस्वी नियतव्रतः । रिपुष्वपि दयावांश्च तस्मात्कर्णो वृषा स्मृतः ।।"},
{"c": "7.155", "n": "25", "i": 40139, "v": "युद्धशौण्डो महाबाहुर्नित्योद्यतशरासनः । केसरीव वने मर्दन्मत्तमातङ्गयूथपान् । विमदान्रथशार्दूलान्कुरुते रणमूर्धनि ।।"},
{"c": "7.155", "n": "26", "i": 40140, "v": "मध्यंगत इवादित्यो यो न शक्यो निरीक्षितुम् । त्वदीयैः पुरुषव्याघ्र योधमुख्यैर्महात्मभिः । शरजालसहस्रांशुः शरदीव दिवाकरः ।।"},
{"c": "7.155", "n": "27", "i": 40141, "v": "तपान्ते तोयदो यद्वच्छरधाराः क्षरत्यसौ । दिव्यास्त्रजलदः कर्णः पर्जन्य इव वृष्टिमान् । सोऽद्य मानुषतां प्राप्तो विमुक्तः शक्रदत्तया ।।"},
{"c": "7.155", "n": "28", "i": 40142, "v": "एको हि योगोऽस्य भवेद्वधाय; छिद्रे ह्येनं स्वप्रमत्तः प्रमत्तम् । कृच्छ्रप्राप्तं रथचक्रे निमग्ने; हन्याः पूर्वं त्वं तु संज्ञां विचार्य ।।"},
{"c": "7.155", "n": "29", "i": 40143, "v": "जरासंधश्चेदिराजो महात्मा; महाबलश्चैकलव्यो निषादः । एकैकशो निहताः सर्व एव; योगैस्तैस्तैस्त्वद्धितार्थं मयैव ।।"},
{"c": "7.155", "n": "30", "i": 40144, "v": "अथापरे निहता राक्षसेन्द्रा; हिडिम्बकिर्मीरबकप्रधानाः । अलायुधः परसैन्यावमर्दी; घटोत्कचश्चोग्रकर्मा तरस्वी ।।"},
{"c": "7.156", "t": "अर्जुन उवाच ।"},
{"c": "7.156", "n": "1", "i": 40145, "v": "कथमस्मद्धितार्थं ते कैश्च योगैर्जनार्दन । जरासंधप्रभृतयो घातिताः पृथिवीष्वराः ।।"},
{"c": "7.156", "t": "वासुदेव उवाच ।"},
{"c": "7.156", "n": "2", "i": 40146, "v": "जरासंधश्चेदिराजो नैषादिश्च महाबलः । यदि स्युर्न हताः पूर्वमिदानीं स्युर्भयंकराः ।।"},
{"c": "7.156", "n": "3", "i": 40147, "v": "सुयोधनस्तानवश्यं वृणुयाद्रथसत्तमान् । तेऽस्माभिर्नित्यसंदुष्टाः संश्रयेयुश्च कौरवान् ।।"},
{"c": "7.156", "n": "4", "i": 40148, "v": "ते हि वीरा महात्मानः कृतास्त्रा दृढयोधिनः । धार्तराष्ट्रीं चमूं कृत्स्नां रक्षेयुरमरा इव ।।"},
{"c": "7.156", "n": "5", "i": 40149, "v": "सूतपुत्रो जरासंधश्चेदिराजो निषादजः । सुयोधनं समाश्रित्य तपेरन्पृथिवीमिमाम् ।।"},
{"c": "7.156", "n": "6", "i": 40150, "v": "योगैरपि हता यैस्ते तान्मे शृणु धनंजय । अजय्या हि विना योगैर्मृधे ते दैवतैरपि ।।"},
{"c": "7.156", "n": "7", "i": 40151, "v": "एकैको हि पृथक्तेषां समस्तां सुरवाहिनीम् । योधयेत्समरे पार्थ लोकपालाभिरक्षिताम् ।।"},
{"c": "7.156", "n": "8", "i": 40152, "v": "जरासंधो हि रुषितो रौहिणेयप्रधर्षितः । अस्मद्वधार्थं चिक्षेप गदां वै लोहितामुखीम् ।।"},
{"c": "7.156", "n": "9", "i": 40153, "v": "सीमन्तमिव कुर्वाणां नभसः पावकप्रभाम् । व्यदृश्यतापतन्ती सा शक्रमुक्ता यथाशनिः ।।"},
{"c": "7.156", "n": "10", "i": 40154, "v": "तामापतन्तीं दृष्ट्वैव गदां रोहिणिनन्दनः । प्रतिघातार्थमस्त्रं वै स्थूणाकर्णमवासृजत् ।।"},
{"c": "7.156", "n": "11", "i": 40155, "v": "अस्त्रवेगप्रतिहता सा गदा प्रापतद्भुवि । दारयन्ती धरां देवीं कम्पयन्तीव पर्वतान् ।।"},
{"c": "7.156", "n": "12", "i": 40156, "v": "तत्र स्म राक्षसी घोरा जरा नामाशुविक्रमा । संधयामास तं जातं जरासंधमरिंदमम् ।।"},
{"c": "7.156", "n": "13", "i": 40157, "v": "द्वाभ्यां जातो हि मातृभ्यामर्धदेहः पृथक्पृथक् । तया स संधितो यस्माज्जरासंधस्ततः स्मृतः ।।"},
{"c": "7.156", "n": "14", "i": 40158, "v": "सा तु भूमिगता पार्थ हता ससुतबान्धवा । गदया तेन चास्त्रेण स्थूणाकर्णेन राक्षसी ।।"},
{"c": "7.156", "n": "15", "i": 40159, "v": "विनाभूतः स गदया जरासंधो महामृधे । निहतो भीमसेनेन पश्यतस्ते धनंजय ।।"},
{"c": "7.156", "n": "16", "i": 40160, "v": "यदि हि स्याद्गदापाणिर्जरासंधः प्रतापवान् । सेन्द्रा देवा न तं हन्तुं रणे शक्ता नरोत्तम ।।"},
{"c": "7.156", "n": "17", "i": 40161, "v": "त्वद्धितार्थं हि नैषादिरङ्गुष्ठेन वियोजितः । द्रोणेनाचार्यकं कृत्वा छद्मना सत्यविक्रमः ।।"},
{"c": "7.156", "n": "18", "i": 40162, "v": "स तु बद्धाङ्गुलित्राणो नैषादिर्दृढविक्रमः । अस्यन्नेको वनचरो बभौ राम इवापरः ।।"},
{"c": "7.156", "n": "19", "i": 40163, "v": "एकलव्यं हि साङ्गुष्ठमशक्ता देवदानवाः । सराक्षसोरगाः पार्थ विजेतुं युधि कर्हिचित् ।।"},
{"c": "7.156", "n": "20", "i": 40164, "v": "किमु मानुषमात्रेण शक्यः स्यात्प्रतिवीक्षितुम् । दृढमुष्टिः कृती नित्यमस्यमानो दिवानिशम् ।।"},
{"c": "7.156", "n": "21", "i": 40165, "v": "त्वद्धितार्थं तु स मया हतः संग्राममूर्धनि । चेदिराजश्च विक्रान्तः प्रत्यक्षं निहतस्तव ।।"},
{"c": "7.156", "n": "22", "i": 40166, "v": "स चाप्यशक्यः संग्रामे जेतुं सर्वैः सुरासुरैः । वधार्थं तस्य जातोऽहमन्येषां च सुरद्विषाम् ।।"},
{"c": "7.156", "n": "23", "i": 40167, "v": "त्वत्सहायो नरव्याघ्र लोकानां हितकाम्यया । हिडिम्बबककिर्मीरा भीमसेनेन पातिताः । रावणेन समप्राणा ब्रह्मयज्ञविनाशनाः ।।"},
{"c": "7.156", "n": "24", "i": 40168, "v": "हतस्तथैव मायावी हैडिम्बेनाप्यलायुधः । हैडिम्बश्चाप्युपायेन शक्त्या कर्णेन घातितः ।।"},
{"c": "7.156", "n": "25", "i": 40169, "v": "यदि ह्येनं नाहनिष्यत्कर्णः शक्त्या महामृधे । मया वध्योऽभविष्यत्स भैमसेनिर्घटोत्कचः ।।"},
{"c": "7.156", "n": "26", "i": 40170, "v": "मया न निहतः पूर्वमेष युष्मत्प्रियेप्सया । एष हि ब्राह्मणद्वेषी यज्ञद्वेषी च राक्षसः ।।"},
{"c": "7.156", "n": "27", "i": 40171, "v": "धर्मस्य लोप्ता पापात्मा तस्मादेष निपातितः । व्यंसिता चाप्युपायेन शक्रदत्ता मयानघ ।।"},
{"c": "7.156", "n": "28", "i": 40172, "v": "ये हि धर्मस्य लोप्तारो वध्यास्ते मम पाण्डव । धर्मसंस्थापनार्थं हि प्रतिज्ञैषा ममाव्यया ।।"},
{"c": "7.156", "n": "29", "i": 40173, "v": "ब्रह्म सत्यं दमः शौचं धर्मो ह्रीः श्रीर्धृतिः क्षमा । यत्र तत्र रमे नित्यमहं सत्येन ते शपे ।।"},
{"c": "7.156", "n": "30", "i": 40174, "v": "न विषादस्त्वया कार्यः कर्णं वैकर्तनं प्रति । उपदेक्ष्याम्युपायं ते येन तं प्रसहिष्यसि ।।"},
{"c": "7.156", "n": "31", "i": 40175, "v": "सुयोधनं चापि रणे हनिष्यति वृकोदरः । तस्य चापि वधोपायं वक्ष्यामि तव पाण्डव ।।"},
{"c": "7.156", "n": "32", "i": 40176, "v": "वर्धते तुमुलस्त्वेष शब्दः परचमूं प्रति । विद्रवन्ति च सैन्यानि त्वदीयानि दिशो दश ।।"},
{"c": "7.156", "n": "33", "i": 40177, "v": "लब्धलक्ष्या हि कौरव्या विधमन्ति चमूं तव । दहत्येष च वः सैन्यं द्रोणः प्रहरतां वरः ।।"},
{"c": "7.157", "t": "धृतराष्ट्र उवाच ।"},
{"c": "7.157", "n": "1", "i": 40178, "v": "एकवीरवधे मोघा शक्तिः सूतात्मजे यदा । कस्मात्सर्वान्समुत्सृज्य स तां पार्थे न मुक्तवान् ।।"},
{"c": "7.157", "n": "2", "i": 40179, "v": "तस्मिन्हते हता हि स्युः सर्वे पाण्डवसृञ्जयाः । एकवीरवधे कस्मान्न युद्धे जयमादधत् ।।"},
{"c": "7.157", "n": "3", "i": 40180, "v": "आहूतो न निवर्तेयमिति तस्य महाव्रतम् । स्वयमाह्वयितव्यः स सूतपुत्रेण फल्गुनः ।।"},
{"c": "7.157", "n": "4", "i": 40181, "v": "ततो द्वैरथमानीय फल्गुनं शक्रदत्तया । न जघान वृषा कस्मात्तन्ममाचक्ष्व संजय ।।"},
{"c": "7.157", "n": "5", "i": 40182, "v": "नूनं बुद्धिविहीनश्चाप्यसहायश्च मे सुतः । शत्रुभिर्व्यंसितोपायः कथं नु स जयेदरीन् ।।"},
{"c": "7.157", "n": "6", "i": 40183, "v": "या ह्यस्य परमा शक्तिर्जयस्य च परायणम् । सा शक्तिर्वासुदेवेन व्यंसितास्य घटोत्कचे ।।"},
{"c": "7.157", "n": "7", "i": 40184, "v": "कुणेर्यथा हस्तगतं ह्रियेद्बिल्वं बलीयसा । तथा शक्तिरमोघा सा मोघीभूता घटोत्कचे ।।"},
{"c": "7.157", "n": "8", "i": 40185, "v": "यथा वराहस्य शुनश्च युध्यतो;स्तयोरभावे श्वपचस्य लाभः । मन्ये विद्वन्वासुदेवस्य तद्व;द्युद्धे लाभः कर्णहैडिम्बयोर्वै ।।"},
{"c": "7.157", "n": "9", "i": 40186, "v": "घटोत्कचो यदि हन्याद्धि कर्णं; परो लाभः स भवेत्पाण्डवानाम् । वैकर्तनो वा यदि तं निहन्या;त्तथापि कृत्यं शक्तिनाशात्कृतं स्यात् ।।"},
{"c": "7.157", "n": "10", "i": 40187, "v": "इति प्राज्ञः प्रज्ञयैतद्विचार्य; घटोत्कचं सूतपुत्रेण युद्धे । अयोधयद्वासुदेवो नृसिंहः; प्रियं कुर्वन्पाण्डवानां हितं च ।।"},
{"c": "7.157", "t": "संजय उवाच ।"},
{"c": "7.157", "n": "11", "i": 40188, "v": "एतच्चिकीर्षितं ज्ञात्वा कर्णे मधुनिहा नृप । नियोजयामास तदा द्वैरथे राक्षसेश्वरम् ।।"},
{"c": "7.157", "n": "12", "i": 40189, "v": "घटोत्कचं महावीर्यं महाबुद्धिर्जनार्दनः । अमोघाया विघातार्थं राजन्दुर्मन्त्रिते तव ।।"},
{"c": "7.157", "n": "13", "i": 40190, "v": "तदैव कृतकार्या हि वयं स्याम कुरूद्वह । न रक्षेद्यदि कृष्णस्तं पार्थं कर्णान्महारथात् ।।"},
{"c": "7.157", "n": "14", "i": 40191, "v": "साश्वध्वजरथः संख्ये धृतराष्ट्र पतेद्भुवि । विना जनार्दनं पार्थो योगानामीश्वरं प्रभुम् ।।"},
{"c": "7.157", "n": "15", "i": 40192, "v": "तैस्तैरुपायैर्बहुभी रक्ष्यमाणः स पार्थिव । जयत्यभिमुखः शत्रून्पार्थः कृष्णेन पालितः ।।"},
{"c": "7.157", "n": "16", "i": 40193, "v": "सविशेषं त्वमोघायाः कृष्णोऽरक्षत पाण्डवम् । हन्यात्क्षिप्ता हि कौन्तेयं शक्तिर्वृक्षमिवाशनिः ।।"},
{"c": "7.157", "t": "धृतराष्ट्र उवाच ।"},
{"c": "7.157", "n": "17", "i": 40194, "v": "विरोधी च कुमन्त्री च प्राज्ञमानी ममात्मजः । यस्यैष समतिक्रान्तो वधोपायो जयं प्रति ।।"},
{"c": "7.157", "n": "18", "i": 40195, "v": "तवापि समतिक्रान्तमेतद्गावल्गणे कथम् । एतमर्थं महाबुद्धे यत्त्वया नावबोधितः ।।"},
{"c": "7.157", "t": "संजय उवाच ।"},
{"c": "7.157", "n": "19", "i": 40196, "v": "दुर्योधनस्य शकुनेर्मम दुःशासनस्य च । रात्रौ रात्रौ भवत्येषा नित्यमेव समर्थना ।।"},
{"c": "7.157", "n": "20", "i": 40197, "v": "श्वः सर्वसैन्यानुत्सृज्य जहि कर्ण धनंजयम् । प्रेष्यवत्पाण्डुपाञ्चालानुपभोक्ष्यामहे ततः ।।"},
{"c": "7.157", "n": "21", "i": 40198, "v": "अथ वा निहते पार्थे पाण्डुष्वन्यतमं ततः । स्थापयेद्युधि वार्ष्णेयस्तस्मात्कृष्णो निपात्यताम् ।।"},
{"c": "7.157", "n": "22", "i": 40199, "v": "कृष्णो हि मूलं पाण्डूनां पार्थः स्कन्ध इवोद्गतः । शाखा इवेतरे पार्थाः पाञ्चालाः पत्रसंज्ञिताः ।।"},
{"c": "7.157", "n": "23", "i": 40200, "v": "कृष्णाश्रयाः कृष्णबलाः कृष्णनाथाश्च पाण्डवाः । कृष्णः परायणं चैषां ज्योतिषामिव चन्द्रमाः ।।"},
{"c": "7.157", "n": "24", "i": 40201, "v": "तस्मात्पर्णानि शाखाश्च स्कन्धं चोत्सृज्य सूतज । कृष्णं निकृन्धि पाण्डूनां मूलं सर्वत्र सर्वदा ।।"},
{"c": "7.157", "n": "25", "i": 40202, "v": "हन्याद्यदि हि दाशार्हं कर्णो यादवनन्दनम् । कृत्स्ना वसुमती राजन्वशे ते स्यान्न संशयः ।।"},
{"c": "7.157", "n": "26", "i": 40203, "v": "यदि हि स निहतः शयीत भूमौ; यदुकुलपाण्डवनन्दनो महात्मा । ननु तव वसुधा नरेन्द्र सर्वा; सगिरिसमुद्रवना वशं व्रजेत ।।"},
{"c": "7.157", "n": "27", "i": 40204, "v": "सा तु बुद्धिः कृताप्येवं जाग्रति त्रिदशेश्वरे । अप्रमेये हृषीकेशे युद्धकाले व्यमुह्यत ।।"},
{"c": "7.157", "n": "28", "i": 40205, "v": "अर्जुनं चापि कौन्तेयं सदा रक्षति केशवः । न ह्येनमैच्छत्प्रमुखे सौतेः स्थापयितुं रणे ।।"},
{"c": "7.157", "n": "29", "i": 40206, "v": "अन्यांश्चास्मै रथोदारानुपस्थापयदच्युतः । अमोघां तां कथं शक्तिं मोघां कुर्यामिति प्रभो ।।"},
{"c": "7.157", "n": "30", "i": 40207, "v": "ततः कृष्णं महाबाहुः सात्यकिः सत्यविक्रमः । पप्रच्छ रथशार्दूल कर्णं प्रति महारथम् ।।"},
{"c": "7.157", "n": "31", "i": 40208, "v": "अयं च प्रत्ययः कर्णे शक्त्या चामितविक्रम । किमर्थं सूतपुत्रेण न मुक्ता फल्गुने तु सा ।।"},
{"c": "7.157", "t": "वासुदेव उवाच ।"},
{"c": "7.157", "n": "32", "i": 40209, "v": "दुःशासनश्च कर्णश्च शकुनिश्च ससैन्धवः । सततं मन्त्रयन्ति स्म दुर्योधनपुरोगमाः ।।"},
{"c": "7.157", "n": "33", "i": 40210, "v": "कर्ण कर्ण महेष्वास रणेऽमितपराक्रम । नान्यस्य शक्तिरेषा ते मोक्तव्या जयतां वर ।।"},
{"c": "7.157", "n": "34", "i": 40211, "v": "ऋते महारथात्पार्थात्कुन्तीपुत्राद्धनंजयात् । स हि तेषामतियशा देवानामिव वासवः ।।"},
{"c": "7.157", "n": "35", "i": 40212, "v": "तस्मिन्विनिहते सर्वे पाण्डवाः सृञ्जयैः सह । भविष्यन्ति गतात्मानः सुरा इव निरग्नयः ।।"},
{"c": "7.157", "n": "36", "i": 40213, "v": "तथेति च प्रतिज्ञातं कर्णेन शिनिपुंगव । हृदि नित्यं तु कर्णस्य वधो गाण्डीवधन्वनः ।।"},
{"c": "7.157", "n": "37", "i": 40214, "v": "अहमेव तु राधेयं मोहयामि युधां वर । यतो नावसृजच्छक्तिं पाण्डवे श्वेतवाहने ।।"},
{"c": "7.157", "n": "38", "i": 40215, "v": "फल्गुनस्य हि तां मृत्युमवगम्य युयुत्सतः । न निद्रा न च मे हर्षो मनसोऽस्ति युधां वर ।।"},
{"c": "7.157", "n": "39", "i": 40216, "v": "घटोत्कचे व्यंसितां तु दृष्ट्वा तां शिनिपुंगव । मृत्योरास्यान्तरान्मुक्तं पश्याम्यद्य धनंजयम् ।।"},
{"c": "7.157", "n": "40", "i": 40217, "v": "न पिता न च मे माता न यूयं भ्रातरस्तथा । न च प्राणास्तथा रक्ष्या यथा बीभत्सुराहवे ।।"},
{"c": "7.157", "n": "41", "i": 40218, "v": "त्रैलोक्यराज्याद्यत्किंचिद्भवेदन्यत्सुदुर्लभम् । नेच्छेयं सात्वताहं तद्विना पार्थं धनंजयम् ।।"},
{"c": "7.157", "n": "42", "i": 40219, "v": "अतः प्रहर्षः सुमहान्युयुधानाद्य मेऽभवत् । मृतं प्रत्यागतमिव दृष्ट्वा पार्थं धनंजयम् ।।"},
{"c": "7.157", "n": "43", "i": 40220, "v": "अतश्च प्रहितो युद्धे मया कर्णाय राक्षसः । न ह्यन्यः समरे रात्रौ शक्तः कर्णं प्रबाधितुम् ।।"},
{"c": "7.157", "t": "संजय उवाच ।"},
{"c": "7.157", "n": "44", "i": 40221, "v": "इति सात्यकये प्राह तदा देवकिनन्दनः । धनंजयहिते युक्तस्तत्प्रिये सततं रतः ।।"},
{"c": "7.158", "t": "धृतराष्ट्र उवाच ।"},
{"c": "7.158", "n": "1", "i": 40222, "v": "कर्णदुर्योधनादीनां शकुनेः सौबलस्य च । अपनीतं महत्तात तव चैव विशेषतः ।।"},
{"c": "7.158", "n": "2", "i": 40223, "v": "यदाजानीत तां शक्तिमेकघ्नीं सततं रणे । अनिवार्यामसह्यां च देवैरपि सवासवैः ।।"},
{"c": "7.158", "n": "3", "i": 40224, "v": "सा किमर्थं न कर्णेन प्रवृत्ते समरे पुरा । न देवकीसुते मुक्ता फल्गुने वापि संजय ।।"},
{"c": "7.158", "t": "संजय उवाच ।"},
{"c": "7.158", "n": "4", "i": 40225, "v": "संग्रामाद्विनिवृत्तानां सर्वेषां नो विशां पते । रात्रौ कुरुकुलश्रेष्ठ मन्त्रोऽयं समजायत ।।"},
{"c": "7.158", "n": "5", "i": 40226, "v": "प्रभातमात्रे श्वोभूते केशवायार्जुनाय वा । शक्तिरेषा विमोक्तव्या कर्ण कर्णेति नित्यशः ।।"},
{"c": "7.158", "n": "6", "i": 40227, "v": "ततः प्रभातसमये राजन्कर्णस्य दैवतैः । अन्येषां चैव योधानां सा बुद्धिर्नश्यते पुनः ।।"},
{"c": "7.158", "n": "7", "i": 40228, "v": "दैवमेव परं मन्ये यत्कर्णो हस्तसंस्थया । न जघान रणे पार्थं कृष्णं वा देवकीसुतम् ।।"},
{"c": "7.158", "n": "8", "i": 40229, "v": "तस्य हस्तस्थिता शक्तिः कालरात्रिरिवोद्यता । दैवोपहतबुद्धित्वान्न तां कर्णो विमुक्तवान् ।।"},
{"c": "7.158", "n": "9", "i": 40230, "v": "कृष्णे वा देवकीपुत्रे मोहितो देवमायया । पार्थे वा शक्रकल्पे वै वधार्थं वासवीं प्रभो ।।"},
{"c": "7.158", "t": "धृतराष्ट्र उवाच ।"},
{"c": "7.158", "n": "10", "i": 40231, "v": "दैवेनैव हता यूयं स्वबुद्ध्या केशवस्य च । गता हि वासवी हत्वा तृणभूतं घटोत्कचम् ।।"},
{"c": "7.158", "n": "11", "i": 40232, "v": "कर्णश्च मम पुत्राश्च सर्वे चान्ये च पार्थिवाः । अनेन दुष्प्रणीतेन गता वैवस्वतक्षयम् ।।"},
{"c": "7.158", "n": "12", "i": 40233, "v": "भूय एव तु मे शंस यथा युद्धमवर्तत । कुरूणां पाण्डवानां च हैडिम्बे निहते तदा ।।"},
{"c": "7.158", "n": "13", "i": 40234, "v": "ये च तेऽभ्यद्रवन्द्रोणं व्यूढानीकाः प्रहारिणः । सृञ्जयाः सह पाञ्चालैस्तेऽप्यकुर्वन्कथं रणम् ।।"},
{"c": "7.158", "n": "14", "i": 40235, "v": "सौमदत्तेर्वधाद्द्रोणमायस्तं सैन्धवस्य च । अमर्षाज्जीवितं त्यक्त्वा गाहमानं वरूथिनीम् ।।"},
{"c": "7.158", "n": "15", "i": 40236, "v": "जृम्भमाणमिव व्याघ्रं व्यात्ताननमिवान्तकम् । कथं प्रत्युद्ययुर्द्रोणमस्यन्तं पाण्डुसृञ्जयाः ।।"},
{"c": "7.158", "n": "16", "i": 40237, "v": "आचार्यं ये च तेऽरक्षन्दुर्योधनपुरोगमाः । द्रौणिकर्णकृपास्तात तेऽप्यकुर्वन्किमाहवे ।।"},
{"c": "7.158", "n": "17", "i": 40238, "v": "भारद्वाजं जिघांसन्तौ सव्यसाचिवृकोदरौ । समार्छन्मामका युद्धे कथं संजय शंस मे ।।"},
{"c": "7.158", "n": "18", "i": 40239, "v": "सिन्धुराजवधेनेमे घटोत्कचवधेन ते । अमर्षिताः सुसंक्रुद्धा रणं चक्रुः कथं निशि ।।"},
{"c": "7.158", "t": "संजय उवाच ।"},
{"c": "7.158", "n": "19", "i": 40240, "v": "हते घटोत्कचे राजन्कर्णेन निशि राक्षसे । प्रणदत्सु च हृष्टेषु तावकेषु युयुत्सुषु ।।"},
{"c": "7.158", "n": "20", "i": 40241, "v": "आपतत्सु च वेगेन वध्यमाने बलेऽपि च । विगाढायां रजन्यां च राजा दैन्यं परं गतः ।।"},
{"c": "7.158", "n": "21", "i": 40242, "v": "अब्रवीच्च महाबाहुर्भीमसेनं परंतपः । आवारय महाबाहो धार्तराष्ट्रस्य वाहिनीम् । हैडिम्बस्याभिघातेन मोहो मामाविशन्महान् ।।"},
{"c": "7.158", "n": "22", "i": 40243, "v": "एवं भीमं समादिश्य स्वरथे समुपाविशत् । अश्रुपूर्णमुखो राजा निःश्वसंश्च पुनः पुनः । कश्मलं प्राविशद्घोरं दृष्ट्वा कर्णस्य विक्रमम् ।।"},
{"c": "7.158", "n": "23", "i": 40244, "v": "तं तथा व्यथितं दृष्ट्वा कृष्णो वचनमब्रवीत् । मा व्यथां कुरु कौन्तेय नैतत्त्वय्युपपद्यते । वैक्लव्यं भरतश्रेष्ठ यथा प्राकृतपूरुषे ।।"},
{"c": "7.158", "n": "24", "i": 40245, "v": "उत्तिष्ठ राजन्युध्यस्व वह गुर्वीं धुरं विभो । त्वयि वैक्लव्यमापन्ने संशयो विजये भवेत् ।।"},
{"c": "7.158", "n": "25", "i": 40246, "v": "श्रुत्वा कृष्णस्य वचनं धर्मराजो युधिष्ठिरः । विमृज्य नेत्रे पाणिभ्यां कृष्णं वचनमब्रवीत् ।।"},
{"c": "7.158", "n": "26", "i": 40247, "v": "विदिता ते महाबाहो धर्माणां परमा गतिः । ब्रह्महत्याफलं तस्य यः कृतं नावबुध्यते ।।"},
{"c": "7.158", "n": "27", "i": 40248, "v": "अस्माकं हि वनस्थानां हैडिम्बेन महात्मना । बालेनापि सता तेन कृतं साह्यं जनार्दन ।।"},
{"c": "7.158", "n": "28", "i": 40249, "v": "अस्त्रहेतोर्गतं ज्ञात्वा पाण्डवं श्वेतवाहनम् । असौ कृष्ण महेष्वासः काम्यके मामुपस्थितः । उषितश्च सहास्माभिर्यावन्नासीद्धनंजयः ।।"},
{"c": "7.158", "n": "29", "i": 40250, "v": "गन्धमादनयात्रायां दुर्गेभ्यश्च स्म तारिताः । पाञ्चाली च परिश्रान्ता पृष्ठेनोढा महात्मना ।।"},
{"c": "7.158", "n": "30", "i": 40251, "v": "आरम्भाच्चैव युद्धानां यदेष कृतवान्प्रभो । मदर्थं दुष्करं कर्म कृतं तेन महात्मना ।।"},
{"c": "7.158", "n": "31", "i": 40252, "v": "स्वभावाद्या च मे प्रीतिः सहदेवे जनार्दन । सैव मे द्विगुणा प्रीती राक्षसेन्द्रे घटोत्कचे ।।"},
{"c": "7.158", "n": "32", "i": 40253, "v": "भक्तश्च मे महाबाहुः प्रियोऽस्याहं प्रियश्च मे । येन विन्दामि वार्ष्णेय कश्मलं शोकतापितः ।।"},
{"c": "7.158", "n": "33", "i": 40254, "v": "पश्य सैन्यानि वार्ष्णेय द्राव्यमाणानि कौरवैः । द्रोणकर्णौ च संयत्तौ पश्य युद्धे महारथौ ।।"},
{"c": "7.158", "n": "34", "i": 40255, "v": "निशीथे पाण्डवं सैन्यमाभ्यां पश्य प्रमर्दितम् । गजाभ्यामिव मत्ताभ्यां यथा नडवनं महत् ।।"},
{"c": "7.158", "n": "35", "i": 40256, "v": "अनादृत्य बलं बाह्वोर्भीमसेनस्य माधव । चित्रास्त्रतां च पार्थस्य विक्रमन्ते स्म कौरवाः ।।"},
{"c": "7.158", "n": "36", "i": 40257, "v": "एष द्रोणश्च कर्णश्च राजा चैव सुयोधनः । निहत्य राक्षसं युद्धे हृष्टा नर्दन्ति संयुगे ।।"},
{"c": "7.158", "n": "37", "i": 40258, "v": "कथमस्मासु जीवत्सु त्वयि चैव जनार्दन । हैडिम्बः प्राप्तवान्मृत्युं सूतपुत्रेण संगतः ।।"},
{"c": "7.158", "n": "38", "i": 40259, "v": "कदर्थीकृत्य नः सर्वान्पश्यतः सव्यसाचिनः । निहतो राक्षसः कृष्ण भैमसेनिर्महाबलः ।।"},
{"c": "7.158", "n": "39", "i": 40260, "v": "यदाभिमन्युर्निहतो धार्तराष्ट्रैर्दुरात्मभिः । नासीत्तत्र रणे कृष्ण सव्यसाची महारथः ।।"},
{"c": "7.158", "n": "40", "i": 40261, "v": "निरुद्धाश्च वयं सर्वे सैन्धवेन दुरात्मना । निमित्तमभवद्द्रोणः सपुत्रस्तत्र कर्मणि ।।"},
{"c": "7.158", "n": "41", "i": 40262, "v": "उपदिष्टो वधोपायः कर्णस्य गुरुणा स्वयम् । व्यायच्छतश्च खड्गेन द्विधा खड्गं चकार ह ।।"},
{"c": "7.158", "n": "42", "i": 40263, "v": "व्यसने वर्तमानस्य कृतवर्मा नृशंसवत् । अश्वाञ्जघान सहसा तथोभौ पार्ष्णिसारथी । तथेतरे महेष्वासाः सौभद्रं युध्यपातयन् ।।"},
{"c": "7.158", "n": "43", "i": 40264, "v": "अल्पे च कारणे कृष्ण हतो गाण्डीवधन्वना । सैन्धवो यादवश्रेष्ठ तच्च नातिप्रियं मम ।।"},
{"c": "7.158", "n": "44", "i": 40265, "v": "यदि शत्रुवधे न्याय्यो भवेत्कर्तुं च पाण्डवैः । द्रोणकर्णौ रणे पूर्वं हन्तव्याविति मे मतिः ।।"},
{"c": "7.158", "n": "45", "i": 40266, "v": "एतौ मूलं हि दुःखानामस्माकं पुरुषर्षभ । एतौ रणे समासाद्य पराश्वस्तः सुयोधनः ।।"},
{"c": "7.158", "n": "46", "i": 40267, "v": "यत्र वध्यो भवेद्द्रोणः सूतपुत्रश्च सानुगः । तत्रावधीन्महाबाहुः सैन्धवं दूरवासिनम् ।।"},
{"c": "7.158", "n": "47", "i": 40268, "v": "अवश्यं तु मया कार्यः सूतपुत्रस्य निग्रहः । ततो यास्याम्यहं वीर स्वयं कर्णजिघांसया । भीमसेनो महाबाहुर्द्रोणानीकेन संगतः ।।"},
{"c": "7.158", "n": "48", "i": 40269, "v": "एवमुक्त्वा ययौ तूर्णं त्वरमाणो युधिष्ठिरः । स विस्फार्य महच्चापं शङ्खं प्रध्माप्य भैरवम् ।।"},
{"c": "7.158", "n": "49", "i": 40270, "v": "ततो रथसहस्रेण गजानां च शतैस्त्रिभिः । वाजिभिः पञ्चसाहस्रैस्त्रिसाहस्रैः प्रभद्रकैः । वृतः शिखण्डी त्वरितो राजानं पृष्ठतोऽन्वयात् ।।"},
{"c": "7.158", "n": "50", "i": 40271, "v": "ततो भेरीः समाजघ्नुः शङ्खान्दध्मुश्च दंशिताः । पाञ्चालाः पाण्डवाश्चैव युधिष्ठिरपुरोगमाः ।।"},
{"c": "7.158", "n": "51", "i": 40272, "v": "ततोऽब्रवीन्महाबाहुर्वासुदेवो धनंजयम् । एष प्रयाति त्वरितो क्रोधाविष्टो युधिष्ठिरः । जिघांसुः सूतपुत्रस्य तस्योपेक्षा न युज्यते ।।"},
{"c": "7.158", "n": "52", "i": 40273, "v": "एवमुक्त्वा हृषीकेशः शीघ्रमश्वानचोदयत् । दूरं च यातं राजानमन्वगच्छज्जनार्दनः ।।"},
{"c": "7.158", "n": "53", "i": 40274, "v": "तं दृष्ट्वा सहसा यान्तं सूतपुत्रजिघांसया । शोकोपहतसंकल्पं दह्यमानमिवाग्निना । अभिगम्याब्रवीद्व्यासो धर्मपुत्रं युधिष्ठिरम् ।।"},
{"c": "7.158", "n": "54", "i": 40275, "v": "कर्णमासाद्य संग्रामे दिष्ट्या जीवति फल्गुनः । सव्यसाचिवधाकाङ्क्षी शक्तिं रक्षितवान्हि सः ।।"},
{"c": "7.158", "n": "55", "i": 40276, "v": "न चागाद्द्वैरथं जिष्णुर्दिष्ट्या तं भरतर्षभ । सृजेतां स्पर्धिनावेतौ दिव्यान्यस्त्राणि सर्वशः ।।"},
{"c": "7.158", "n": "56", "i": 40277, "v": "वध्यमानेषु चास्त्रेषु पीडितः सूतनन्दनः । वासवीं समरे शक्तिं ध्रुवं मुञ्चेद्युधिष्ठिर ।।"},
{"c": "7.158", "n": "57", "i": 40278, "v": "ततो भवेत्ते व्यसनं घोरं भरतसत्तम । दिष्ट्या रक्षो हतं युद्धे सूतपुत्रेण मानद ।।"},
{"c": "7.158", "n": "58", "i": 40279, "v": "वासवीं कारणं कृत्वा कालेनापहतो ह्यसौ । तवैव कारणाद्रक्षो निहतं तात संयुगे ।।"},
{"c": "7.158", "n": "59", "i": 40280, "v": "मा क्रुधो भरतश्रेष्ठ मा च शोके मनः कृथाः । प्राणिनामिह सर्वेषामेषा निष्ठा युधिष्ठिर ।।"},
{"c": "7.158", "n": "60", "i": 40281, "v": "भ्रातृभिः सहितः सर्वैः पार्थिवैश्च महात्मभिः । कौरवान्समरे राजन्नभियुध्यस्व भारत । पञ्चमे दिवसे चैव पृथिवी ते भविष्यति ।।"},
{"c": "7.158", "n": "61", "i": 40282, "v": "नित्यं च पुरुषव्याघ्र धर्ममेव विचिन्तय । आनृशंस्यं तपो दानं क्षमां सत्यं च पाण्डव ।।"},
{"c": "7.158", "n": "62", "i": 40283, "v": "सेवेथाः परमप्रीतो यतो धर्मस्ततो जयः । इत्युक्त्वा पाण्डवं व्यासस्तत्रैवान्तरधीयत ।।"},
{"c": "7.159", "t": "संजय उवाच ।"},
{"c": "7.159", "n": "1", "i": 40284, "v": "घटोत्कचे तु निहते सूतपुत्रेण तां निशाम् । दुःखामर्षवशं प्राप्तो धर्मपुत्रो युधिष्ठिरः ।।"},
{"c": "7.159", "n": "2", "i": 40285, "v": "दृष्ट्व भीमेन महतीं वार्यमाणां चमूं तव । धृष्टद्युम्नमुवाचेदं कुम्भयोनिं निवारय ।।"},
{"c": "7.159", "n": "3", "i": 40286, "v": "त्वं हि द्रोणविनाशाय समुत्पन्नो हुताशनात् । सशरः कवची खड्गी धन्वी च परतापनः । अभिद्रव रणे हृष्टो न च ते भीः कथंचन ।।"},
{"c": "7.159", "n": "4", "i": 40287, "v": "जनमेजयः शिखण्डी च दौर्मुखिश्च यशोधनः । अभिद्रवन्तु संहृष्टाः कुम्भयोनिं समन्ततः ।।"},
{"c": "7.159", "n": "5", "i": 40288, "v": "नकुलः सहदेवश्च द्रौपदेयाः प्रभद्रकाः । द्रुपदश्च विराटश्च पुत्रभ्रातृसमन्वितौ ।।"},
{"c": "7.159", "n": "6", "i": 40289, "v": "सात्यकिः केकयाश्चैव पाण्डवश्च धनंजयः । अभिद्रवन्तु वेगेन भारद्वाजवधेप्सया ।।"},
{"c": "7.159", "n": "7", "i": 40290, "v": "तथैव रथिनः सर्वे हस्त्यश्वं यच्च किंचन । पादाताश्च रणे द्रोणं प्रापयन्तु महारथम् ।।"},
{"c": "7.159", "n": "8", "i": 40291, "v": "तथाज्ञप्तास्तु ते सर्वे पाण्डवेन महात्मना । अभ्यद्रवन्त वेगेन कुम्भयोनिं युयुत्सया ।।"},
{"c": "7.159", "n": "9", "i": 40292, "v": "आगच्छतस्तान्सहसा सर्वोद्योगेन पाण्डवान् । प्रतिजग्राह समरे द्रोणः शस्त्रभृतां वरः ।।"},
{"c": "7.159", "n": "10", "i": 40293, "v": "ततो दुर्योधनो राजा सर्वोद्योगेन पाण्डवान् । अभ्यद्रवत्सुसंक्रुद्ध इच्छन्द्रोणस्य जीवितम् ।।"},
{"c": "7.159", "n": "11", "i": 40294, "v": "ततः प्रववृते युद्धं श्रान्तवाहनसैनिकम् । पाण्डवानां कुरूणां च गर्जतामितरेतरम् ।।"},
{"c": "7.159", "n": "12", "i": 40295, "v": "निद्रान्धास्ते महाराज परिश्रान्ताश्च संयुगे । नाभ्यपद्यन्त समरे कांचिच्चेष्टां महारथाः ।।"},
{"c": "7.159", "n": "13", "i": 40296, "v": "त्रियामा रजनी चैषा घोररूपा भयानका । सहस्रयामप्रतिमा बभूव प्राणहारिणी । वध्यतां च तथा तेषां क्षतानां च विशेषतः ।।"},
{"c": "7.159", "n": "14", "i": 40297, "v": "अहो रात्रिः समाजज्ञे निद्रान्धानां विशेषतः । सर्वे ह्यासन्निरुत्साहाः क्षत्रिया दीनचेतसः । तव चैव परेषां च गतास्त्रा विगतेषवः ।।"},
{"c": "7.159", "n": "15", "i": 40298, "v": "ते तथा पारयन्तश्च ह्रीमन्तश्च विशेषतः । स्वधर्ममनुपश्यन्तो न जहुः स्वामनीकिनीम् ।।"},
{"c": "7.159", "n": "16", "i": 40299, "v": "शस्त्राण्यन्ये समुत्सृज्य निद्रान्धाः शेरते जनाः । गजेष्वन्ये रथेष्वन्ये हयेष्वन्ये च भारत ।।"},
{"c": "7.159", "n": "17", "i": 40300, "v": "निद्रान्धा नो बुबुधिरे कांचिच्चेष्टां नराधिपाः । तेऽन्योन्यं समरे योधाः प्रेषयन्त यमक्षयम् ।।"},
{"c": "7.159", "n": "18", "i": 40301, "v": "स्वप्नायमानास्त्वपरे परानिति विचेतसः । आत्मानं समरे जघ्नुः स्वानेव च परानपि ।।"},
{"c": "7.159", "n": "19", "i": 40302, "v": "नानावाचो विमुञ्चन्तो निद्रान्धास्ते महारणे । योद्धव्यमिति तिष्ठन्तो निद्रासंसक्तलोचनाः ।।"},
{"c": "7.159", "n": "20", "i": 40303, "v": "संमर्द्यान्ये रणे केचिन्निद्रान्धाश्च परस्परम् । जघ्नुः शूरा रणे राजंस्तस्मिंस्तमसि दारुणे ।।"},
{"c": "7.159", "n": "21", "i": 40304, "v": "हन्यमानं तथात्मानं परेभ्यो बहवो जनाः । नाभ्यजानन्त समरे निद्रया मोहिता भृशम् ।।"},
{"c": "7.159", "n": "22", "i": 40305, "v": "तेषामेतादृशीं चेष्टां विज्ञाय पुरुषर्षभः । उवाच वाक्यं बीभत्सुरुच्चैः संनादयन्दिशः ।।"},
{"c": "7.159", "n": "23", "i": 40306, "v": "श्रान्ता भवन्तो निद्रान्धाः सर्व एव सवाहनाः । तमसा चावृते सैन्ये रजसा बहुलेन च ।।"},
{"c": "7.159", "n": "24", "i": 40307, "v": "ते यूयं यदि मन्यध्वमुपारमत सैनिकाः । निमीलयत चात्रैव रणभूमौ मुहूर्तकम् ।।"},
{"c": "7.159", "n": "25", "i": 40308, "v": "ततो विनिद्रा विश्रान्ताश्चन्द्रमस्युदिते पुनः । संसाधयिष्यथान्योन्यं स्वर्गाय कुरुपाण्डवाः ।।"},
{"c": "7.159", "n": "26", "i": 40309, "v": "तद्वचः सर्वधर्मज्ञा धार्मिकस्य निशम्य ते । अरोचयन्त सैन्यानि तथा चान्योन्यमब्रुवन् ।।"},
{"c": "7.159", "n": "27", "i": 40310, "v": "चुक्रुशुः कर्ण कर्णेति राजन्दुर्योधनेति च । उपारमत पाण्डूनां विरता हि वरूथिनी ।।"},
{"c": "7.159", "n": "28", "i": 40311, "v": "तथा विक्रोशमानस्य फल्गुनस्य ततस्ततः । उपारमत पाण्डूनां सेना तव च भारत ।।"},
{"c": "7.159", "n": "29", "i": 40312, "v": "तामस्य वाचं देवाश्च ऋषयश्च महात्मनः । सर्वसैन्यानि चाक्षुद्राः प्रहृष्टाः प्रत्यपूजयन् ।।"},
{"c": "7.159", "n": "30", "i": 40313, "v": "तत्संपूज्य वचोऽक्रूरं सर्वसैन्यानि भारत । मुहूर्तमस्वपन्राजञ्श्रान्तानि भरतर्षभ ।।"},
{"c": "7.159", "n": "31", "i": 40314, "v": "सा तु संप्राप्य विश्रामं ध्वजिनी तव भारत । सुखमाप्तवती वीरमर्जुनं प्रत्यपूजयत् ।।"},
{"c": "7.159", "n": "32", "i": 40315, "v": "त्वयि वेदास्तथास्त्राणि त्वयि बुद्धिपराक्रमौ । धर्मस्त्वयि महाबाहो दया भूतेषु चानघ ।।"},
{"c": "7.159", "n": "33", "i": 40316, "v": "यच्चाश्वस्तास्तवेच्छामः शर्म पार्थ तदस्तु ते । मनसश्च प्रियानर्थान्वीर क्षिप्रमवाप्नुहि ।।"},
{"c": "7.159", "n": "34", "i": 40317, "v": "इति ते तं नरव्याघ्रं प्रशंसन्तो महारथाः । निद्रया समवाक्षिप्तास्तूष्णीमासन्विशां पते ।।"},
{"c": "7.159", "n": "35", "i": 40318, "v": "अश्वपृष्ठेषु चाप्यन्ये रथनीडेषु चापरे । गजस्कन्धगताश्चान्ये शेरते चापरे क्षितौ ।।"},
{"c": "7.159", "n": "36", "i": 40319, "v": "सायुधाः सगदाश्चैव सखड्गाः सपरश्वधाः । सप्रासकवचाश्चान्ये नराः सुप्ताः पृथक्पृथक् ।।"},
{"c": "7.159", "n": "37", "i": 40320, "v": "गजास्ते पन्नगाभोगैर्हस्तैर्भूरेणुरूषितैः । निद्रान्धा वसुधां चक्रुर्घ्राणनिःश्वासशीतलाम् ।।"},
{"c": "7.159", "n": "38", "i": 40321, "v": "गजाः शुशुभिरे तत्र निःश्वसन्तो महीतले । विशीर्णा गिरयो यद्वन्निःश्वसद्भिर्महोरगैः ।।"},
{"c": "7.159", "n": "39", "i": 40322, "v": "समां च विषमां चक्रुः खुराग्रैर्विक्षतां महीम् । हयाः काञ्चनयोक्त्राश्च केसरालम्बिभिर्युगैः । सुषुपुस्तत्र राजेन्द्र युक्ता वाहेषु सर्वशः ।।"},
{"c": "7.159", "n": "40", "i": 40323, "v": "तत्तथा निद्रया भग्नमवाचमस्वपद्बलम् । कुशलैरिव विन्यस्तं पटे चित्रमिवाद्भुतम् ।।"},
{"c": "7.159", "n": "41", "i": 40324, "v": "ते क्षत्रियाः कुण्डलिनो युवानः; परस्परं सायकविक्षताङ्गाः । कुम्भेषु लीनाः सुषुपुर्गजानां; कुचेषु लग्ना इव कामिनीनाम् ।।"},
{"c": "7.159", "n": "42", "i": 40325, "v": "ततः कुमुदनाथेन कामिनीगण्डपाण्डुना । नेत्रानन्देन चन्द्रेण माहेन्द्री दिगलंकृता ।।"},
{"c": "7.159", "n": "43", "i": 40326, "v": "ततो मुहूर्ताद्भगवान्पुरस्ताच्छशलक्षणः । अरुणं दर्शयामास ग्रसञ्ज्योतिःप्रभं प्रभुः ।।"},
{"c": "7.159", "n": "44", "i": 40327, "v": "अरुणस्य तु तस्यानु जातरूपसमप्रभम् । रश्मिजालं महच्चन्द्रो मन्दं मन्दमवासृजत् ।।"},
{"c": "7.159", "n": "45", "i": 40328, "v": "उत्सारयन्तः प्रभया तमस्ते चन्द्ररश्मयः । पर्यगच्छञ्शनैः सर्वा दिशः खं च क्षितिं तथा ।।"},
{"c": "7.159", "n": "46", "i": 40329, "v": "ततो मुहूर्ताद्भुवनं ज्योतिर्भूतमिवाभवत् । अप्रख्यमप्रकाशं च जगामाशु तमस्तथा ।।"},
{"c": "7.159", "n": "47", "i": 40330, "v": "प्रतिप्रकाशिते लोके दिवाभूते निशाकरे । विचेरुर्न विचेरुश्च राजन्नक्तंचरास्ततः ।।"},
{"c": "7.159", "n": "48", "i": 40331, "v": "बोध्यमानं तु तत्सैन्यं राजंश्चन्द्रस्य रश्मिभिः । बुबुधे शतपत्राणां वनं महदिवाम्भसि ।।"},
{"c": "7.159", "n": "49", "i": 40332, "v": "यथा चन्द्रोदयोद्धूतः क्षुभितः सागरो भवेत् । तथा चन्द्रोदयोद्धूतः स बभूव बलार्णवः ।।"},
{"c": "7.159", "n": "50", "i": 40333, "v": "ततः प्रववृते युद्धं पुनरेव विशां पते । लोके लोकविनाशाय परं लोकमभीप्सताम् ।।"},
{"c": "7.160", "t": "संजय उवाच ।"},
{"c": "7.160", "n": "1", "i": 40334, "v": "ततो दुर्योधनो द्रोणमभिगम्येदमब्रवीत् । अमर्षवशमापन्नो जनयन्हर्षतेजसी ।।"},
{"c": "7.160", "n": "2", "i": 40335, "v": "न मर्षणीयाः संग्रामे विश्रमन्तः श्रमान्विताः । सपत्ना ग्लानमनसो लब्धलक्ष्या विशेषतः ।।"},
{"c": "7.160", "n": "3", "i": 40336, "v": "तत्तु मर्षितमस्माभिर्भवतः प्रियकाम्यया । त एते परिविश्रान्ताः पाण्डवा बलवत्तराः ।।"},
{"c": "7.160", "n": "4", "i": 40337, "v": "सर्वथा परिहीनाः स्म तेजसा च बलेन च । भवता पाल्यमानास्ते विवर्धन्ते पुनः पुनः ।।"},
{"c": "7.160", "n": "5", "i": 40338, "v": "दिव्यान्यस्त्राणि सर्वाणि ब्रह्मास्त्रादीनि यान्यपि । तानि सर्वाणि तिष्ठन्ति भवत्येव विशेषतः ।।"},
{"c": "7.160", "n": "6", "i": 40339, "v": "न पाण्डवेया न वयं नान्ये लोके धनुर्धराः । युध्यमानस्य ते तुल्याः सत्यमेतद्ब्रवीमि ते ।।"},
{"c": "7.160", "n": "7", "i": 40340, "v": "ससुरासुरगन्धर्वानिमाँल्लोकान्द्विजोत्तम । सर्वास्त्रविद्भवान्हन्याद्दिव्यैरस्त्रैर्न संशयः ।।"},
{"c": "7.160", "n": "8", "i": 40341, "v": "स भवान्मर्षयत्येनांस्त्वत्तो भीतान्विशेषतः । शिष्यत्वं वा पुरस्कृत्य मम वा मन्दभाग्यताम् ।।"},
{"c": "7.160", "n": "9", "i": 40342, "v": "एवमुद्धर्षितो द्रोणः कोपितश्चात्मजेन ते । समन्युरब्रवीद्राजन्दुर्योधनमिदं वचः ।।"},
{"c": "7.160", "n": "10", "i": 40343, "v": "स्थविरः सन्परं शक्त्या घटे दुर्योधनाहवे । अतः परं मया कार्यं क्षुद्रं विजयगृद्धिना । अनस्त्रविदयं सर्वो हन्तव्योऽस्त्रविदा जनः ।।"},
{"c": "7.160", "n": "11", "i": 40344, "v": "यद्भवान्मन्यते चापि शुभं वा यदि वाशुभम् । तद्वै कर्तास्मि कौरव्य वचनात्तव नान्यथा ।।"},
{"c": "7.160", "n": "12", "i": 40345, "v": "निहत्य सर्वपाञ्चालान्युद्धे कृत्वा पराक्रमम् । विमोक्ष्ये कवचं राजन्सत्येनायुधमालभे ।।"},
{"c": "7.160", "n": "13", "i": 40346, "v": "मन्यसे यच्च कौन्तेयमर्जुनं श्रान्तमाहवे । तस्य वीर्यं महाबाहो शृणु सत्येन कौरव ।।"},
{"c": "7.160", "n": "14", "i": 40347, "v": "तं न देवा न गन्धर्वा न यक्षा न च राक्षसाः । उत्सहन्ते रणे सोढुं कुपितं सव्यसाचिनम् ।।"},
{"c": "7.160", "n": "15", "i": 40348, "v": "खाण्डवे येन भगवान्प्रत्युद्यातः सुरेश्वरः । सायकैर्वारितश्चापि वर्षमाणो महात्मना ।।"},
{"c": "7.160", "n": "16", "i": 40349, "v": "यक्षा नागास्तथा दैत्या ये चान्ये बलगर्विताः । निहताः पुरुषेन्द्रेण तच्चापि विदितं तव ।।"},
{"c": "7.160", "n": "17", "i": 40350, "v": "गन्धर्वा घोषयात्रायां चित्रसेनादयो जिताः । यूयं तैर्ह्रियमाणाश्च मोक्षिता दृढधन्वना ।।"},
{"c": "7.160", "n": "18", "i": 40351, "v": "निवातकवचाश्चापि देवानां शत्रवस्तथा । सुरैरवध्याः संग्रामे तेन वीरेण निर्जिताः ।।"},
{"c": "7.160", "n": "19", "i": 40352, "v": "दानवानां सहस्राणि हिरण्यपुरवासिनाम् । विजिग्ये पुरुषव्याघ्रः स शक्यो मानुषैः कथम् ।।"},
{"c": "7.160", "n": "20", "i": 40353, "v": "प्रत्यक्षं चैव ते सर्वं यथा बलमिदं तव । क्षपितं पाण्डुपुत्रेण चेष्टतां नो विशां पते ।।"},
{"c": "7.160", "n": "21", "i": 40354, "v": "तं तथाभिप्रशंसन्तमर्जुनं कुपितस्तदा । द्रोणं तव सुतो राजन्पुनरेवेदमब्रवीत् ।।"},
{"c": "7.160", "n": "22", "i": 40355, "v": "अहं दुःशासनः कर्णः शकुनिर्मातुलश्च मे । हनिष्यामोऽर्जुनं संख्ये द्वैधीकृत्याद्य भारतीम् ।।"},
{"c": "7.160", "n": "23", "i": 40356, "v": "तस्य तद्वचनं श्रुत्वा भारद्वाजो हसन्निव । अन्ववर्तत राजानं स्वस्ति तेऽस्त्विति चाब्रवीत् ।।"},
{"c": "7.160", "n": "24", "i": 40357, "v": "को हि गाण्डीवधन्वानं ज्वलन्तमिव तेजसा । अक्षयं क्षपयेत्कश्चित्क्षत्रियः क्षत्रियर्षभम् ।।"},
{"c": "7.160", "n": "25", "i": 40358, "v": "तं न वित्तपतिर्नेन्द्रो न यमो न जलेश्वरः । नासुरोरगरक्षांसि क्षपयेयुः सहायुधम् ।।"},
{"c": "7.160", "n": "26", "i": 40359, "v": "मूढास्त्वेतानि भाषन्ते यानीमान्यात्थ भारत । युद्धे ह्यर्जुनमासाद्य स्वस्तिमान्को व्रजेद्गृहान् ।।"},
{"c": "7.160", "n": "27", "i": 40360, "v": "त्वं तु सर्वातिशङ्कित्वान्निष्ठुरः पापनिश्चयः । श्रेयसस्त्वद्धिते युक्तांस्तत्तद्वक्तुमिहेच्छसि ।।"},
{"c": "7.160", "n": "28", "i": 40361, "v": "गच्छ त्वमपि कौन्तेयमात्मार्थेभ्यो हि माचिरम् । त्वमप्याशंससे योद्धुं कुलजः क्षत्रियो ह्यसि ।।"},
{"c": "7.160", "n": "29", "i": 40362, "v": "इमान्किं पार्थिवान्सर्वान्घातयिष्यस्यनागसः । त्वमस्य मूलं वैरस्य तस्मादासादयार्जुनम् ।।"},
{"c": "7.160", "n": "30", "i": 40363, "v": "एष ते मातुलः प्राज्ञः क्षत्रधर्ममनुव्रतः । दूर्द्यूतदेवी गान्धारिः प्रयात्वर्जुनमाहवे ।।"},
{"c": "7.160", "n": "31", "i": 40364, "v": "एषोऽक्षकुशलो जिह्मो द्यूतकृत्कितवः शठः । देविता निकृतिप्रज्ञो युधि जेष्यति पाण्डवान् ।।"},
{"c": "7.160", "n": "32", "i": 40365, "v": "त्वया कथितमत्यन्तं कर्णेन सह हृष्टवत् । असकृच्छून्यवन्मोहाद्धृतराष्ट्रस्य शृण्वतः ।।"},
{"c": "7.160", "n": "33", "i": 40366, "v": "अहं च तात कर्णश्च भ्राता दुःशासनश्च मे । पाण्डुपुत्रान्हनिष्यामः सहिताः समरे त्रयः ।।"},
{"c": "7.160", "n": "34", "i": 40367, "v": "इति ते कत्थमानस्य श्रुतं संसदि संसदि । अनुतिष्ठ प्रतिज्ञां तां सत्यवाग्भव तैः सह ।।"},
{"c": "7.160", "n": "35", "i": 40368, "v": "एष ते पाण्डवः शत्रुरविषह्योऽग्रतः स्थितः । क्षत्रधर्ममवेक्षस्व श्लाघ्यस्तव वधो जयात् ।।"},
{"c": "7.160", "n": "36", "i": 40369, "v": "दत्तं भुक्तमधीतं च प्राप्तमैश्वर्यमीप्सितम् । कृतकृत्योऽनृणश्चासि मा भैर्युध्यस्व पाण्डवम् ।।"},
{"c": "7.160", "n": "37", "i": 40370, "v": "इत्युक्त्वा समरे द्रोणो न्यवर्तत यतः परे । द्वैधीकृत्य ततः सेनां युद्धं समभवत्तदा ।।"},
{"c": "7.161", "t": "संजय उवाच ।"},
{"c": "7.161", "n": "1", "i": 40371, "v": "त्रिभागमात्रशेषायां रात्र्यां युद्धमवर्तत । कुरूणां पाण्डवानां च संहृष्टानां विशां पते ।।"},
{"c": "7.161", "n": "2", "i": 40372, "v": "अथ चन्द्रप्रभां मुष्णन्नादित्यस्य पुरःसरः । अरुणोऽभ्युदयां चक्रे ताम्रीकुर्वन्निवाम्बरम् ।।"},
{"c": "7.161", "n": "3", "i": 40373, "v": "ततो द्वैधीकृते सैन्ये द्रोणः सोमकपाण्डवान् । अभ्यद्रवत्सपाञ्चालान्दुर्योधनपुरोगमः ।।"},
{"c": "7.161", "n": "4", "i": 40374, "v": "द्वैधीभूतान्कुरून्दृष्ट्वा माधवोऽर्जुनमब्रवीत् । सपत्नान्सव्यतः कुर्मि सव्यसाचिन्निमान्कुरून् ।।"},
{"c": "7.161", "n": "5", "i": 40375, "v": "स माधवमनुज्ञाय कुरुष्वेति धनंजयः । द्रोणकर्णौ महेष्वासौ सव्यतः पर्यवर्तत ।।"},
{"c": "7.161", "n": "6", "i": 40376, "v": "अभिप्रायं तु कृष्णस्य ज्ञात्वा परपुरंजयः । आजिशीर्षगतं दृष्ट्वा भीमसेनं समासदत् ।।"},
{"c": "7.161", "t": "भीम उवाच ।"},
{"c": "7.161", "n": "7", "i": 40377, "v": "अर्जुनार्जुन बीभत्सो शृणु मे तत्त्वतो वचः । यदर्थं क्षत्रिया सूते तस्य कालोऽयमागतः ।।"},
{"c": "7.161", "n": "8", "i": 40378, "v": "अस्मिंश्चेदागते काले श्रेयो न प्रतिपत्स्यसे । असंभावितरूपः सन्नानृशंस्यं करिष्यसि ।।"},
{"c": "7.161", "n": "9", "i": 40379, "v": "सत्यश्रीधर्मयशसां वीर्येणानृण्यमाप्नुहि । भिन्ध्यनीकं युधां श्रेष्ठ सव्यसाचिन्निमान्कुरु ।।"},
{"c": "7.161", "t": "संजय उवाच ।"},
{"c": "7.161", "n": "10", "i": 40380, "v": "स सव्यसाची भीमेन चोदितः केशवेन च । कर्णद्रोणावतिक्रम्य समन्तात्पर्यवारयत् ।।"},
{"c": "7.161", "n": "11", "i": 40381, "v": "तमाजिशीर्षमायान्तं दहन्तं क्षत्रियर्षभान् । पराक्रान्तं पराक्रम्य यतन्तः क्षत्रियर्षभाः । नाशक्नुवन्वारयितुं वर्धमानमिवानलम् ।।"},
{"c": "7.161", "n": "12", "i": 40382, "v": "अथ दुर्योधनः कर्णः शकुनिश्चापि सौबलः । अभ्यवर्षञ्शरव्रातैः कुन्तीपुत्रं धनंजयम् ।।"},
{"c": "7.161", "n": "13", "i": 40383, "v": "तेषामस्त्राणि सर्वेषामुत्तमास्त्रविदां वरः । कदर्थीकृत्य राजेन्द्र शरवर्षैरवाकिरत् ।।"},
{"c": "7.161", "n": "14", "i": 40384, "v": "अस्त्रैरस्त्राणि संवार्य लघुहस्तो धनंजयः । सर्वानविध्यन्निशितैर्दशभिर्दशभिः शरैः ।।"},
{"c": "7.161", "n": "15", "i": 40385, "v": "उद्धूता रजसो वृष्टिः शरवृष्टिस्तथैव च । तमश्च घोरं शब्दश्च तदा समभवन्महान् ।।"},
{"c": "7.161", "n": "16", "i": 40386, "v": "न द्यौर्न भूमिर्न दिशः प्राज्ञायन्त तथा गते । सैन्येन रजसा मूढं सर्वमन्धमिवाभवत् ।।"},
{"c": "7.161", "n": "17", "i": 40387, "v": "नैव ते न वयं राजन्प्रज्ञासिष्म परस्परम् । उद्देशेन हि तेन स्म समयुध्यन्त पार्थिवाः ।।"},
{"c": "7.161", "n": "18", "i": 40388, "v": "विरथा रथिनो राजन्समासाद्य परस्परम् । केशेषु समसज्जन्त कवचेषु भुजेषु च ।।"},
{"c": "7.161", "n": "19", "i": 40389, "v": "हताश्वा हतसूताश्च निश्चेष्टा रथिनस्तदा । जीवन्त इव तत्र स्म व्यदृश्यन्त भयार्दिताः ।।"},
{"c": "7.161", "n": "20", "i": 40390, "v": "हतान्गजान्समाश्लिष्य पर्वतानिव वाजिनः । गतसत्त्वा व्यदृश्यन्त तथैव सह सादिभिः ।।"},
{"c": "7.161", "n": "21", "i": 40391, "v": "ततस्त्वभ्यवसृत्यैव संग्रामादुत्तरां दिशम् । अतिष्ठदाहवे द्रोणो विधूम इव पावकः ।।"},
{"c": "7.161", "n": "22", "i": 40392, "v": "तमाजिशीर्षादेकान्तमपक्रान्तं निशाम्य तु । समकम्पन्त सैन्यानि पाण्डवानां विशां पते ।।"},
{"c": "7.161", "n": "23", "i": 40393, "v": "भ्राजमानं श्रिया युक्तं ज्वलन्तमिव तेजसा । द्रोणं दृष्ट्वारयस्त्रेसुश्चेलुर्मम्लुश्च मारिष ।।"},
{"c": "7.161", "n": "24", "i": 40394, "v": "आह्वयन्तं परानीकं प्रभिन्नमिव वारणम् । नैनं शशंसिरे जेतुं दानवा वासवं यथा ।।"},
{"c": "7.161", "n": "25", "i": 40395, "v": "केचिदासन्निरुत्साहाः केचित्क्रुद्धा मनस्विनः । विस्मिताश्चाभवन्केचित्केचिदासन्नमर्षिताः ।।"},
{"c": "7.161", "n": "26", "i": 40396, "v": "हस्तैर्हस्ताग्रमपरे प्रत्यपिंषन्नराधिपाः । अपरे दशनैरोष्ठानदशन्क्रोधमूर्छिताः ।।"},
{"c": "7.161", "n": "27", "i": 40397, "v": "व्याक्षिपन्नायुधानन्ये ममृदुश्चापरे भुजान् । अन्ये चान्वपतन्द्रोणं त्यक्तात्मानो महौजसः ।।"},
{"c": "7.161", "n": "28", "i": 40398, "v": "पाञ्चालास्तु विशेषेण द्रोणसायकपीडिताः । समसज्जन्त राजेन्द्र समरे भृशवेदनाः ।।"},
{"c": "7.161", "n": "29", "i": 40399, "v": "ततो विराटद्रुपदौ द्रोणं प्रतिययू रणे । तथा चरन्तं संग्रामे भृशं समरदुर्जयम् ।।"},
{"c": "7.161", "n": "30", "i": 40400, "v": "द्रुपदस्य ततः पौत्रास्त्रय एव विशां पते । चेदयश्च महेष्वासा द्रोणमेवाभ्ययुर्युधि ।।"},
{"c": "7.161", "n": "31", "i": 40401, "v": "तेषां द्रुपदपौत्राणां त्रयाणां निशितैः शरैः । त्रिभिर्द्रोणोऽहरत्प्राणांस्ते हता न्यपतन्भुवि ।।"},
{"c": "7.161", "n": "32", "i": 40402, "v": "ततो द्रोणोऽजयद्युद्धे चेदिकेकयसृञ्जयान् । मत्स्यांश्चैवाजयत्सर्वान्भारद्वाजो महारथः ।।"},
{"c": "7.161", "n": "33", "i": 40403, "v": "ततस्तु द्रुपदः क्रोधाच्छरवर्षमवाकिरत् । द्रोणं प्रति महाराज विराटश्चैव संयुगे ।।"},
{"c": "7.161", "n": "34", "i": 40404, "v": "ततो द्रोणः सुपीताभ्यां भल्लाभ्यामरिमर्दनः । द्रुपदं च विराटं च प्रैषीद्वैवस्वतक्षयम् ।।"},
{"c": "7.161", "n": "35", "i": 40405, "v": "हते विराटे द्रुपदे केकयेषु तथैव च । तथैव चेदिमत्स्येषु पाञ्चालेषु तथैव च । हतेषु त्रिषु वीरेषु द्रुपदस्य च नप्तृषु ।।"},
{"c": "7.161", "n": "36", "i": 40406, "v": "द्रोणस्य कर्म तद्दृष्ट्वा कोपदुःखसमन्वितः । शशाप रथिनां मध्ये धृष्टद्युम्नो महामनाः ।।"},
{"c": "7.161", "n": "37", "i": 40407, "v": "इष्टापूर्तात्तथा क्षात्राद्ब्राह्मण्याच्च स नश्यतु । द्रोणो यस्याद्य मुच्येत यो वा द्रोणात्पराङ्मुखः ।।"},
{"c": "7.161", "n": "38", "i": 40408, "v": "इति तेषां प्रतिश्रुत्य मध्ये सर्वधनुष्मताम् । आयाद्द्रोणं सहानीकः पाञ्चाल्यः परवीरहा । पाञ्चालास्त्वेकतो द्रोणमभ्यघ्नन्पाण्डवान्यतः ।।"},
{"c": "7.161", "n": "39", "i": 40409, "v": "दुर्योधनश्च कर्णश्च शकुनिश्चापि सौबलः । सोदर्याश्च यथा मुख्यास्तेऽरक्षन्द्रोणमाहवे ।।"},
{"c": "7.161", "n": "40", "i": 40410, "v": "रक्ष्यमाणं तथा द्रोणं समरे तैर्महात्मभिः । यतमानापि पाञ्चाला न शेकुः प्रतिवीक्षितुम् ।।"},
{"c": "7.161", "n": "41", "i": 40411, "v": "तत्राक्रुध्यद्भीमसेनो धृष्टद्युम्नस्य मारिष । स एनं वाग्भिरुग्राभिस्ततक्ष पुरुषर्षभ ।।"},
{"c": "7.161", "n": "42", "i": 40412, "v": "द्रुपदस्य कुले जातः सर्वास्त्रेष्वस्त्रवित्तमः । कः क्षत्रियो मन्यमानः प्रेक्षेतारिमवस्थितम् ।।"},
{"c": "7.161", "n": "43", "i": 40413, "v": "पितृपुत्रवधं प्राप्य पुमान्कः परिहापयेत् । विशेषतस्तु शपथं शपित्वा राजसंसदि ।।"},
{"c": "7.161", "n": "44", "i": 40414, "v": "एष वैश्वानर इव समिद्धः स्वेन तेजसा । शरचापेन्धनो द्रोणः क्षत्रं दहति तेजसा ।।"},
{"c": "7.161", "n": "45", "i": 40415, "v": "पुरा करोति निःशेषां पाण्डवानामनीकिनीम् । स्थिताः पश्यत मे कर्म द्रोणमेव व्रजाम्यहम् ।।"},
{"c": "7.161", "n": "46", "i": 40416, "v": "इत्युक्त्वा प्राविशत्क्रुद्धो द्रोणानीकं वृकोदरः । दृढैः पूर्णायतोत्सृष्टैर्द्रावयंस्तव वाहिनीम् ।।"},
{"c": "7.161", "n": "47", "i": 40417, "v": "धृष्टद्युम्नोऽपि पाञ्चाल्यः प्रविश्य महतीं चमूम् । आससाद रणे द्रोणं तदासीत्तुमुलं महत् ।।"},
{"c": "7.161", "n": "48", "i": 40418, "v": "नैव नस्तादृशं युद्धं दृष्टपूर्वं न च श्रुतम् । यथा सूर्योदये राजन्समुत्पिञ्जोऽभवन्महान् ।।"},
{"c": "7.161", "n": "49", "i": 40419, "v": "संसक्तानि व्यदृश्यन्त रथवृन्दानि मारिष । हतानि च विकीर्णानि शरीराणि शरीरिणाम् ।।"},
{"c": "7.161", "n": "50", "i": 40420, "v": "केचिदन्यत्र गच्छन्तः पथि चान्यैरुपद्रुताः । विमुखाः पृष्ठतश्चान्ये ताड्यन्ते पार्श्वतोऽपरे ।।"},
{"c": "7.161", "n": "51", "i": 40421, "v": "तथा संसक्तयुद्धं तदभवद्भृशदारुणम् । अथ संध्यागतः सूर्यः क्षणेन समपद्यत ।।"},
{"c": "7.162", "t": "संजय उवाच ।"},
{"c": "7.162", "n": "1", "i": 40422, "v": "ते तथैव महाराज दंशिता रणमूर्धनि । संध्यागतं सहस्रांशुमादित्यमुपतस्थिरे ।।"},
{"c": "7.162", "n": "2", "i": 40423, "v": "उदिते तु सहस्रांशौ तप्तकाञ्चनसप्रभे । प्रकाशितेषु लोकेषु पुनर्युद्धमवर्तत ।।"},
{"c": "7.162", "n": "3", "i": 40424, "v": "द्वंद्वानि यानि तत्रासन्संसक्तानि पुरोदयात् । तान्येवाभ्युदिते सूर्ये समसज्जन्त भारत ।।"},
{"c": "7.162", "n": "4", "i": 40425, "v": "रथैर्हया हयैर्नागाः पादाताश्चापि कुञ्जरैः । हया हयैः समाजग्मुः पादाताश्च पदातिभिः । संसक्ताश्च वियुक्ताश्च योधाः संन्यपतन्रणे ।।"},
{"c": "7.162", "n": "5", "i": 40426, "v": "ते रात्रौ कृतकर्माणः श्रान्ताः सूर्यस्य तेजसा । क्षुत्पिपासापरीताङ्गा विसंज्ञा बहवोऽभवन् ।।"},
{"c": "7.162", "n": "6", "i": 40427, "v": "शङ्खभेरीमृदङ्गानां कुञ्जराणां च गर्जताम् । विस्फारितविकृष्टानां कार्मुकाणां च कूजताम् ।।"},
{"c": "7.162", "n": "7", "i": 40428, "v": "शब्दः समभवद्राजन्दिविस्पृग्भरतर्षभ । द्रवतां च पदातीनां शस्त्राणां विनिपात्यताम् ।।"},
{"c": "7.162", "n": "8", "i": 40429, "v": "हयानां हेषतां चैव रथानां च निवर्तताम् । क्रोशतां गर्जतां चैव तदासीत्तुमुलं महत् ।।"},
{"c": "7.162", "n": "9", "i": 40430, "v": "विवृद्धस्तुमुलः शब्दो द्यामगच्छन्महास्वनः । नानायुधनिकृत्तानां चेष्टतामातुरः स्वनः ।।"},
{"c": "7.162", "n": "10", "i": 40431, "v": "भूमावश्रूयत महांस्तदासीत्कृपणं महत् । पततां पतितानां च पत्त्यश्वरथहस्तिनाम् ।।"},
{"c": "7.162", "n": "11", "i": 40432, "v": "तेषु सर्वेष्वनीकेषु व्यतिषक्तेष्वनेकशः । स्वे स्वाञ्जघ्नुः परे स्वांश्च स्वे परांश्च परान्परे ।।"},
{"c": "7.162", "n": "12", "i": 40433, "v": "वीरबाहुविसृष्टाश्च योधेषु च गजेषु च । असयः प्रत्यदृश्यन्त वाससां नेजनेष्विव ।।"},
{"c": "7.162", "n": "13", "i": 40434, "v": "उद्यतप्रतिपिष्टानां खड्गानां वीरबाहुभिः । स एव शब्दस्तद्रूपो वाससां निज्यतामिव ।।"},
{"c": "7.162", "n": "14", "i": 40435, "v": "अर्धासिभिस्तथा खड्गैस्तोमरैः सपरश्वधैः । निकृष्टयुद्धं संसक्तं महदासीत्सुदारुणम् ।।"},
{"c": "7.162", "n": "15", "i": 40436, "v": "गजाश्वकायप्रभवां नरदेहप्रवाहिनीम् । शस्त्रमत्स्यसुसंपूर्णां मांसशोणितकर्दमाम् ।।"},
{"c": "7.162", "n": "16", "i": 40437, "v": "आर्तनादस्वनवतीं पताकावस्त्रफेनिलाम् । नदीं प्रावर्तयन्वीराः परलोकप्रवाहिनीम् ।।"},
{"c": "7.162", "n": "17", "i": 40438, "v": "शरशक्त्यर्दिताः क्लान्ता रात्रिमूढाल्पचेतसः । विष्टभ्य सर्वगात्राणि व्यतिष्ठन्गजवाजिनः । संशुष्कवदना वीराः शिरोभिश्चारुकुण्डलैः ।।"},
{"c": "7.162", "n": "18", "i": 40439, "v": "युद्धोपकरणैश्चान्यैस्तत्र तत्र प्रकाशितैः । क्रव्यादसंघैराकीर्णं मृतैरर्धमृतैरपि । नासीद्रथपथस्तत्र सर्वमायोधनं प्रति ।।"},
{"c": "7.162", "n": "19", "i": 40440, "v": "मज्जत्सु चक्रेषु रथान्सत्त्वमास्थाय वाजिनः । कथंचिदवहञ्श्रान्ता वेपमानाः शरार्दिताः । कुलसत्त्वबलोपेता वाजिनो वारणोपमाः ।।"},
{"c": "7.162", "n": "20", "i": 40441, "v": "विह्वलं तत्समुद्भ्रान्तं सभयं भारतातुरम् । बलमासीत्तदा सर्वमृते द्रोणार्जुनावुभौ ।।"},
{"c": "7.162", "n": "21", "i": 40442, "v": "तावेवास्तां निलयनं तावार्तायनमेव च । तावेवान्ये समासाद्य जग्मुर्वैवस्वतक्षयम् ।।"},
{"c": "7.162", "n": "22", "i": 40443, "v": "आविग्नमभवत्सर्वं कौरवाणां महद्बलम् । पाञ्चालानां च संसक्तं न प्राज्ञायत किंचन ।।"},
{"c": "7.162", "n": "23", "i": 40444, "v": "अन्तकाक्रीडसदृशे भीरूणां भयवर्धने । पृथिव्यां राजवंशानामुत्थिते महति क्षये ।।"},
{"c": "7.162", "n": "24", "i": 40445, "v": "न तत्र कर्णं न द्रोणं नार्जुनं न युधिष्ठिरम् । न भीमसेनं न यमौ न पाञ्चाल्यं न सात्यकिम् ।।"},
{"c": "7.162", "n": "25", "i": 40446, "v": "न च दुःशासनं द्रौणिं न दुर्योधनसौबलौ । न कृपं मद्रराजं वा कृतवर्माणमेव च ।।"},
{"c": "7.162", "n": "26", "i": 40447, "v": "न चान्यान्नैव चात्मानं न क्षितिं न दिशस्तथा । पश्याम राजन्संसक्तान्सैन्येन रजसावृतान् ।।"},
{"c": "7.162", "n": "27", "i": 40448, "v": "संभ्रान्ते तुमुले घोरे रजोमेघे समुत्थिते । द्वितीयामिव संप्राप्ताममन्यन्त निशां तदा ।।"},
{"c": "7.162", "n": "28", "i": 40449, "v": "न ज्ञायन्ते कौरवेया न पाञ्चाला न पाण्डवाः । न दिशो न दिवं नोर्वीं न समं विषमं तथा ।।"},
{"c": "7.162", "n": "29", "i": 40450, "v": "हस्तसंस्पर्शमापन्नान्परान्वाप्यथ वा स्वकान् । न्यपातयंस्तदा युद्धे नराः स्म विजयैषिणः ।।"},
{"c": "7.162", "n": "30", "i": 40451, "v": "उद्धूतत्वात्तु रजसः प्रसेकाच्छोणितस्य च । प्रशशाम रजो भौमं शीघ्रत्वादनिलस्य च ।।"},
{"c": "7.162", "n": "31", "i": 40452, "v": "तत्र नागा हया योधा रथिनोऽथ पदातयः । पारिजातवनानीव व्यरोचन्रुधिरोक्षिताः ।।"},
{"c": "7.162", "n": "32", "i": 40453, "v": "ततो दुर्योधनः कर्णो द्रोणो दुःशासनस्तथा । पाण्डवैः समसज्जन्त चतुर्भिश्चतुरो रथाः ।।"},
{"c": "7.162", "n": "33", "i": 40454, "v": "दुर्योधनः सह भ्रात्रा यमाभ्यां समसज्जत । वृकोदरेण राधेयो भारद्वाजेन चार्जुनः ।।"},
{"c": "7.162", "n": "34", "i": 40455, "v": "तद्घोरं महदाश्चर्यं सर्वे प्रैक्षन्समन्ततः । रथर्षभाणामुग्राणां संनिपातममानुषम् ।।"},
{"c": "7.162", "n": "35", "i": 40456, "v": "रथमार्गैर्विचित्रैश्च विचित्ररथसंकुलम् । अपश्यन्रथिनो युद्धं विचित्रं चित्रयोधिनाम् ।।"},
{"c": "7.162", "n": "36", "i": 40457, "v": "यतमानाः पराक्रान्ताः परस्परजिगीषवः । जीमूता इव घर्मान्ते शरवर्षैरवाकिरन् ।।"},
{"c": "7.162", "n": "37", "i": 40458, "v": "ते रथान्सूर्यसंकाशानास्थिताः पुरुषर्षभाः । अशोभन्त यथा मेघाः शारदाः समुपस्थिताः ।।"},
{"c": "7.162", "n": "38", "i": 40459, "v": "स्पर्धिनस्ते महेष्वासाः कृतयत्ना धनुर्धराः । अभ्यगच्छंस्तथान्योन्यं मत्ता गजवृषा इव ।।"},
{"c": "7.162", "n": "39", "i": 40460, "v": "न नूनं देहभेदोऽस्ति काले तस्मिन्समागते । यत्र सर्वे न युगपद्व्यशीर्यन्त महारथाः ।।"},
{"c": "7.162", "n": "40", "i": 40461, "v": "बाहुभिश्चरणैश्छिन्नैः शिरोभिश्चारुकुण्डलैः । कार्मुकैर्विशिखैः प्रासैः खड्गैः परशुपट्टिशैः ।।"},
{"c": "7.162", "n": "41", "i": 40462, "v": "नालीकक्षुरनाराचैर्नखरैः शक्तितोमरैः । अन्यैश्च विविधाकारैर्धौतैः प्रहरणोत्तमैः ।।"},
{"c": "7.162", "n": "42", "i": 40463, "v": "चित्रैश्च विविधाकारैः शरीरावरणैरपि । विचित्रैश्च रथैर्भग्नैर्हतैश्च गजवाजिभिः ।।"},
{"c": "7.162", "n": "43", "i": 40464, "v": "शून्यैश्च नगराकारैर्हतयोधध्वजै रथैः । अमनुष्यैर्हयैस्त्रस्तैः कृष्यमाणैस्ततस्ततः ।।"},
{"c": "7.162", "n": "44", "i": 40465, "v": "वातायमानैरसकृद्धतवीरैरलंकृतैः । व्यजनैः कङ्कटैश्चैव ध्वजैश्च विनिपातितैः ।।"},
{"c": "7.162", "n": "45", "i": 40466, "v": "छत्रैराभरणैर्वस्त्रैर्माल्यैश्च सुसुगन्धिभिः । हारैः किरीटैर्मुकुटैरुष्णीषैः किङ्किणीगणैः ।।"},
{"c": "7.162", "n": "46", "i": 40467, "v": "उरस्यैर्मणिभिर्निष्कैश्चूडामणिभिरेव च । आसीदायोधनं तत्र नभस्तारागणैरिव ।।"},
{"c": "7.162", "n": "47", "i": 40468, "v": "ततो दुर्योधनस्यासीन्नकुलेन समागमः । अमर्षितेन क्रुद्धस्य क्रुद्धेनामर्षितस्य च ।।"},
{"c": "7.162", "n": "48", "i": 40469, "v": "अपसव्यं चकाराथ माद्रीपुत्रस्तवात्मजम् । किरञ्शरशतैर्हृष्टस्तत्र नादो महानभूत् ।।"},
{"c": "7.162", "n": "49", "i": 40470, "v": "अपसव्यं कृतः संख्ये भ्रातृव्येनात्यमर्षिणा । सोऽमर्षितस्तमप्याजौ प्रतिचक्रेऽपसव्यतः ।।"},
{"c": "7.162", "n": "50", "i": 40471, "v": "ततः प्रतिचिकीर्षन्तमपसव्यं तु ते सुतम् । न्यवारयत तेजस्वी नकुलश्चित्रमार्गवित् ।।"},
{"c": "7.162", "n": "51", "i": 40472, "v": "सर्वतो विनिवार्यैनं शरजालेन पीडयन् । विमुखं नकुलश्चक्रे तत्सैन्याः समपूजयन् ।।"},
{"c": "7.162", "n": "52", "i": 40473, "v": "तिष्ठ तिष्ठेति नकुलो बभाषे तनयं तव । संस्मृत्य सर्वदुःखानि तव दुर्मन्त्रितेन च ।।"},
{"c": "7.163", "t": "संजय उवाच ।"},
{"c": "7.163", "n": "1", "i": 40474, "v": "ततो दुःशासनः क्रुद्धः सहदेवमुपाद्रवत् । रथवेगेन तीव्रेण कम्पयन्निव मेदिनीम् ।।"},
{"c": "7.163", "n": "2", "i": 40475, "v": "तस्यापतत एवाशु भल्लेनामित्रकर्शनः । माद्रीसुतः शिरो यन्तुः सशिरस्त्राणमच्छिनत् ।।"},
{"c": "7.163", "n": "3", "i": 40476, "v": "नैनं दुःशासनः सूतं नापि कश्चन सैनिकः । हृतोत्तमाङ्गमाशुत्वात्सहदेवेन बुद्धवान् ।।"},
{"c": "7.163", "n": "4", "i": 40477, "v": "यदा त्वसंगृहीतत्वात्प्रयान्त्यश्वा यथासुखम् । ततो दुःशासनः सूतं बुद्धवान्गतचेतसम् ।।"},
{"c": "7.163", "n": "5", "i": 40478, "v": "स हयान्संनिगृह्याजौ स्वयं हयविशारदः । युयुधे रथिनां श्रेष्ठश्चित्रं लघु च सुष्ठु च ।।"},
{"c": "7.163", "n": "6", "i": 40479, "v": "तदस्यापूजयन्कर्म स्वे परे चैव संयुगे । हतसूतरथेनाजौ व्यचरद्यदभीतवत् ।।"},
{"c": "7.163", "n": "7", "i": 40480, "v": "सहदेवस्तु तानश्वांस्तीक्ष्णैर्बाणैरवाकिरत् । पीड्यमानाः शरैश्चाशु प्राद्रवंस्ते ततस्ततः ।।"},
{"c": "7.163", "n": "8", "i": 40481, "v": "स रश्मिषु विषक्तत्वादुत्ससर्ज शरासनम् । धनुषा कर्म कुर्वंस्तु रश्मीन्स पुनरुत्सृजत् ।।"},
{"c": "7.163", "n": "9", "i": 40482, "v": "छिद्रेषु तेषु तं बाणैर्माद्रीपुत्रोऽभ्यवाकिरत् । परीप्संस्त्वत्सुतं कर्णस्तदन्तरमवापतत् ।।"},
{"c": "7.163", "n": "10", "i": 40483, "v": "वृकोदरस्ततः कर्णं त्रिभिर्भल्लैः समाहितैः । आकर्णपूर्णैरभ्यघ्नन्बाह्वोरुरसि चानदत् ।।"},
{"c": "7.163", "n": "11", "i": 40484, "v": "संन्यवर्तत तं कर्णः संघट्टित इवोरगः । तदभूत्तुमुलं युद्धं भीमराधेययोस्तदा ।।"},
{"c": "7.163", "n": "12", "i": 40485, "v": "तौ वृषाविव संक्रुद्धौ विवृत्तनयनावुभौ । वेगेन महतान्योन्यं संरब्धावभिपेततुः ।।"},
{"c": "7.163", "n": "13", "i": 40486, "v": "अभिसंश्लिष्टयोस्तत्र तयोराहवशौण्डयोः । अभिन्नशरपातत्वाद्गदायुद्धमवर्तत ।।"},
{"c": "7.163", "n": "14", "i": 40487, "v": "गदया भीमसेनस्तु कर्णस्य रथकूबरम् । बिभेदाशु तदा राजंस्तदद्भुतमिवाभवत् ।।"},
{"c": "7.163", "n": "15", "i": 40488, "v": "ततो भीमस्य राधेयो गदामादाय वीर्यवान् । अवासृजद्रथे तां तु बिभेद गदया गदाम् ।।"},
{"c": "7.163", "n": "16", "i": 40489, "v": "ततो भीमः पुनर्गुर्वीं चिक्षेपाधिरथेर्गदाम् । तां शरैर्दशभिः कर्णः सुपुङ्खैः सुसमाहितैः । प्रत्यविध्यत्पुनश्चान्यैः सा भीमं पुनराव्रजत् ।।"},
{"c": "7.163", "n": "17", "i": 40490, "v": "तस्याः प्रतिनिपातेन भीमस्य विपुलो ध्वजः । पपात सारथिश्चास्य मुमोह गदया हतः ।।"},
{"c": "7.163", "n": "18", "i": 40491, "v": "स कर्णे सायकानष्टौ व्यसृजत्क्रोधमूर्छितः । ध्वजे शरासने चैव शरावापे च भारत ।।"},
{"c": "7.163", "n": "19", "i": 40492, "v": "ततः पुनस्तु राधेयो हयानस्य रथेषुभिः । ऋष्यवर्णाञ्जघानाशु तथोभौ पार्ष्णिसारथी ।।"},
{"c": "7.163", "n": "20", "i": 40493, "v": "स विपन्नरथो भीमो नकुलस्याप्लुतो रथम् । हरिर्यथा गिरेः शृङ्गं समाक्रामदरिंदमः ।।"},
{"c": "7.163", "n": "21", "i": 40494, "v": "तथा द्रोणार्जुनौ चित्रमयुध्येतां महारथौ । आचार्यशिष्यौ राजेन्द्र कृतप्रहरणौ युधि ।।"},
{"c": "7.163", "n": "22", "i": 40495, "v": "लघुसंधानयोगाभ्यां रथयोश्च रणेन च । मोहयन्तौ मनुष्याणां चक्षूंषि च मनांसि च ।।"},
{"c": "7.163", "n": "23", "i": 40496, "v": "उपारमन्त ते सर्वे योधास्माकं परे तथा । अदृष्टपूर्वं पश्यन्तस्तद्युद्धं गुरुशिष्ययोः ।।"},
{"c": "7.163", "n": "24", "i": 40497, "v": "विचित्रान्पृतनामध्ये रथमार्गानुदीर्यतः । अन्योन्यमपसव्यं च कर्तुं वीरौ तदैषतुः । पराक्रमं तयोर्योधा ददृशुस्तं सुविस्मिताः ।।"},
{"c": "7.163", "n": "25", "i": 40498, "v": "तयोः समभवद्युद्धं द्रोणपाण्डवयोर्महत् । आमिषार्थं महाराज गगने श्येनयोरिव ।।"},
{"c": "7.163", "n": "26", "i": 40499, "v": "यद्यच्चकार द्रोणस्तु कुन्तीपुत्रजिगीषया । तत्तत्प्रतिजघानाशु प्रहसंस्तस्य पाण्डवः ।।"},
{"c": "7.163", "n": "27", "i": 40500, "v": "यदा द्रोणो न शक्नोति पाण्डवस्य विशेषणे । ततः प्रादुश्चकारास्त्रमस्त्रमार्गविशारदः ।।"},
{"c": "7.163", "n": "28", "i": 40501, "v": "ऐन्द्रं पाशुपतं त्वाष्ट्रं वायव्यमथ वारुणम् । मुक्तं मुक्तं द्रोणचापात्तज्जघान धनंजयः ।।"},
{"c": "7.163", "n": "29", "i": 40502, "v": "अस्त्राण्यस्त्रैर्यदा तस्य विधिवद्धन्ति पाण्डवः । ततोऽस्त्रैः परमैर्दिव्यैर्द्रोणः पार्थमवाकिरत् ।।"},
{"c": "7.163", "n": "30", "i": 40503, "v": "यद्यदस्त्रं स पार्थाय प्रयुङ्क्ते विजिगीषया । तस्यास्त्रस्य विघातार्थं तत्तत्स कुरुतेऽर्जुनः ।।"},
{"c": "7.163", "n": "31", "i": 40504, "v": "स वध्यमानेष्वस्त्रेषु दिव्येष्वपि यथाविधि । अर्जुनेनार्जुनं द्रोणो मनसैवाभ्यपूजयत् ।।"},
{"c": "7.163", "n": "32", "i": 40505, "v": "मेने चात्मानमधिकं पृथिव्यामपि भारत । तेन शिष्येण सर्वेभ्यः शस्त्रविद्भ्यः समन्ततः ।।"},
{"c": "7.163", "n": "33", "i": 40506, "v": "वार्यमाणस्तु पार्थेन तथा मध्ये महात्मनाम् । यतमानोऽर्जुनं प्रीत्या प्रत्यवारयदुत्स्मयन् ।।"},
{"c": "7.163", "n": "34", "i": 40507, "v": "ततोऽन्तरिक्षे देवाश्च गन्धर्वाश्च सहस्रशः । ऋषयः सिद्धसंघाश्च व्यतिष्ठन्त दिदृक्षया ।।"},
{"c": "7.163", "n": "35", "i": 40508, "v": "तदप्सरोभिराकीर्णं यक्षराक्षससंकुलम् । श्रीमदाकाशमभवद्भूयो मेघाकुलं यथा ।।"},
{"c": "7.163", "n": "36", "i": 40509, "v": "तत्र स्मान्तर्हिता वाचो व्यचरन्त पुनः पुनः । द्रोणस्य स्तवसंयुक्ताः पार्थस्य च महात्मनः । विसृज्यमानेष्वस्त्रेषु ज्वालयत्सु दिशो दश ।।"},
{"c": "7.163", "n": "37", "i": 40510, "v": "नैवेदं मानुषं युद्धं नासुरं न च राक्षसम् । न दैवं न च गान्धर्वं ब्राह्मं ध्रुवमिदं परम् । विचित्रमिदमाश्चर्यं न नो दृष्टं न च श्रुतम् ।।"},
{"c": "7.163", "n": "38", "i": 40511, "v": "अति पाण्डवमाचार्यो द्रोणं चाप्यति पाण्डवः । नानयोरन्तरं द्रष्टुं शक्यमस्त्रेण केनचित् ।।"},
{"c": "7.163", "n": "39", "i": 40512, "v": "यदि रुद्रो द्विधाकृत्य युध्येतात्मानमात्मना । तत्र शक्योपमा कर्तुमन्यत्र तु न विद्यते ।।"},
{"c": "7.163", "n": "40", "i": 40513, "v": "ज्ञानमेकस्थमाचार्ये ज्ञानं योगश्च पाण्डवे । शौर्यमेकस्थमाचार्ये बलं शौर्यं च पाण्डवे ।।"},
{"c": "7.163", "n": "41", "i": 40514, "v": "नेमौ शक्यौ महेष्वासौ रणे क्षेपयितुं परैः । इच्छमानौ पुनरिमौ हन्येतां सामरं जगत् ।।"},
{"c": "7.163", "n": "42", "i": 40515, "v": "इत्यब्रुवन्महाराज दृष्ट्वा तौ पुरुषर्षभौ । अन्तर्हितानि भूतानि प्रकाशानि च संघशः ।।"},
{"c": "7.163", "n": "43", "i": 40516, "v": "ततो द्रोणो ब्राह्ममस्त्रं प्रादुश्चक्रे महामतिः । संतापयन्रणे पार्थं भूतान्यन्तर्हितानि च ।।"},
{"c": "7.163", "n": "44", "i": 40517, "v": "ततश्चचाल पृथिवी सपर्वतवनद्रुमा । ववौ च विषमो वायुः सागराश्चापि चुक्षुभुः ।।"},
{"c": "7.163", "n": "45", "i": 40518, "v": "ततस्त्रासो महानासीत्कुरुपाण्डवसेनयोः । सर्वेषां चैव भूतानामुद्यतेऽस्त्रे महात्मना ।।"},
{"c": "7.163", "n": "46", "i": 40519, "v": "ततः पार्थोऽप्यसंभ्रान्तस्तदस्त्रं प्रतिजघ्निवान् । ब्रह्मास्त्रेणैव राजेन्द्र ततः सर्वमशीशमत् ।।"},
{"c": "7.163", "n": "47", "i": 40520, "v": "यदा न गम्यते पारं तयोरन्यतरस्य वा । ततः संकुलयुद्धेन तद्युद्धं व्यकुलीकृतम् ।।"},
{"c": "7.163", "n": "48", "i": 40521, "v": "नाज्ञायत ततः किंचित्पुनरेव विशां पते । प्रवृत्ते तुमुले युद्धे द्रोणपाण्डवयोर्मृधे ।।"},
{"c": "7.163", "n": "49", "i": 40522, "v": "शरजालैः समाकीर्णे मेघजालैरिवाम्बरे । न स्म संपतते कश्चिदन्तरिक्षचरस्तदा ।।"},
{"c": "7.164", "t": "संजय उवाच ।"},
{"c": "7.164", "n": "1", "i": 40523, "v": "तस्मिंस्तथा वर्तमाने नराश्वगजसंक्षये । दुःशासनो महाराज धृष्टद्युम्नमयोधयत् ।।"},
{"c": "7.164", "n": "2", "i": 40524, "v": "स तु रुक्मरथासक्तो दुःशासनशरार्दितः । अमर्षात्तव पुत्रस्य शरैर्वाहानवाकिरत् ।।"},
{"c": "7.164", "n": "3", "i": 40525, "v": "क्षणेन स रथस्तस्य सध्वजः सहसारथिः । नादृश्यत महाराज पार्षतस्य शरैश्चितः ।।"},
{"c": "7.164", "n": "4", "i": 40526, "v": "दुःशासनस्तु राजेन्द्र पाञ्चाल्यस्य महात्मनः । नाशकत्प्रमुखे स्थातुं शरजालप्रपीडितः ।।"},
{"c": "7.164", "n": "5", "i": 40527, "v": "स तु दुःशासनं बाणैर्विमुखीकृत्य पार्षतः । किरञ्शरसहस्राणि द्रोणमेवाभ्ययाद्रणे ।।"},
{"c": "7.164", "n": "6", "i": 40528, "v": "प्रत्यपद्यत हार्दिक्यः कृतवर्मा तदन्तरम् । सोदर्याणां त्रयश्चैव त एनं पर्यवारयन् ।।"},
{"c": "7.164", "n": "7", "i": 40529, "v": "तं यमौ पृष्ठतोऽन्वैतां रक्षन्तौ पुरुषर्षभौ । द्रोणायाभिमुखं यान्तं दीप्यमानमिवानलम् ।।"},
{"c": "7.164", "n": "8", "i": 40530, "v": "संप्रहारमकुर्वंस्ते सर्वे सप्त महारथाः । अमर्षिताः सत्त्ववन्तः कृत्वा मरणमग्रतः ।।"},
{"c": "7.164", "n": "9", "i": 40531, "v": "शुद्धात्मानः शुद्धवृत्ता राजन्स्वर्गपुरस्कृताः । आर्यं युद्धमकुर्वन्त परस्परजिगीषवः ।।"},
{"c": "7.164", "n": "10", "i": 40532, "v": "शुक्लाभिजनकर्माणो मतिमन्तो जनाधिपाः । धर्मयुद्धमयुध्यन्त प्रेक्षन्तो गतिमुत्तमाम् ।।"},
{"c": "7.164", "n": "11", "i": 40533, "v": "न तत्रासीदधर्मिष्ठमशस्त्रं युद्धमेव च । नात्र कर्णी न नालीको न लिप्तो न च वस्तकः ।।"},
{"c": "7.164", "n": "12", "i": 40534, "v": "न सूची कपिशो नात्र न गवास्थिर्गजास्थिकः । इषुरासीन्न संश्लिष्टो न पूतिर्न च जिह्मगः ।।"},
{"c": "7.164", "n": "13", "i": 40535, "v": "ऋजून्येव विशुद्धानि सर्वे शस्त्राण्यधारयन् । सुयुद्धेन पराँल्लोकानीप्सन्तः कीर्तिमेव च ।।"},
{"c": "7.164", "n": "14", "i": 40536, "v": "तदासीत्तुमुलं युद्धं सर्वदोषविवर्जितम् । चतुर्णां तव योधानां तैस्त्रिभिः पाण्डवैः सह ।।"},
{"c": "7.164", "n": "15", "i": 40537, "v": "धृष्टद्युम्नस्तु तान्हित्वा तव राजन्रथर्षभान् । यमाभ्यां वारितान्दृष्ट्वा शीघ्रास्त्रो द्रोणमभ्ययात् ।।"},
{"c": "7.164", "n": "16", "i": 40538, "v": "निवारितास्तु ते वीरास्तयोः पुरुषसिंहयोः । समसज्जन्त चत्वारो वाताः पर्वतयोरिव ।।"},
{"c": "7.164", "n": "17", "i": 40539, "v": "द्वाभ्यां द्वाभ्यां यमौ सार्धं रथाभ्यां रथपुंगवौ । समासक्तौ ततो द्रोणं धृष्टद्युम्नोऽभ्यवर्तत ।।"},
{"c": "7.164", "n": "18", "i": 40540, "v": "दृष्ट्वा द्रोणाय पाञ्चाल्यं व्रजन्तं युद्धदुर्मदम् । यमाभ्यां तांश्च संसक्तांस्तदन्तरमुपाद्रवत् ।।"},
{"c": "7.164", "n": "19", "i": 40541, "v": "दुर्योधनो महाराज किरञ्शोणितभोजनान् । तं सात्यकिः शीघ्रतरं पुनरेवाभ्यवर्तत ।।"},
{"c": "7.164", "n": "20", "i": 40542, "v": "तौ परस्परमासाद्य समीपे कुरुमाधवौ । हसमानौ नृशार्दूलावभीतौ समगच्छताम् ।।"},
{"c": "7.164", "n": "21", "i": 40543, "v": "बाल्ये वृत्तानि सर्वाणि प्रीयमाणौ विचिन्त्य तौ । अन्योन्यं प्रेक्षमाणौ च हसमानौ पुनः पुनः ।।"},
{"c": "7.164", "n": "22", "i": 40544, "v": "अथ दुर्योधनो राजा सात्यकिं प्रत्यभाषत । प्रियं सखायं सततं गर्हयन्वृत्तमात्मनः ।।"},
{"c": "7.164", "n": "23", "i": 40545, "v": "धिक्क्रोधं धिक्सखे लोभं धिङ्मोहं धिगमर्षितम् । धिगस्तु क्षात्रमाचारं धिगस्तु बलमौरसम् ।।"},
{"c": "7.164", "n": "24", "i": 40546, "v": "यत्त्वं मामभिसंधत्से त्वां चाहं शिनिपुंगव । त्वं हि प्राणैः प्रियतरो ममाहं च सदा तव ।।"},
{"c": "7.164", "n": "25", "i": 40547, "v": "स्मरामि तानि सर्वाणि बाल्ये वृत्तानि यानि नौ । तानि सर्वाणि जीर्णानि सांप्रतं नौ रणाजिरे । किमन्यत्क्रोधलोभाभ्यां युध्यामि त्वाद्य सात्वत ।।"},
{"c": "7.164", "n": "26", "i": 40548, "v": "तं तथावादिनं राजन्सात्यकिः प्रत्यभाषत । प्रहसन्विशिखांस्तीक्ष्णानुद्यम्य परमास्त्रवित् ।।"},
{"c": "7.164", "n": "27", "i": 40549, "v": "नेयं सभा राजपुत्र न चाचार्यनिवेशनम् । यत्र क्रीडितमस्माभिस्तदा राजन्समागतैः ।।"},
{"c": "7.164", "t": "दुर्योधन उवाच ।"},
{"c": "7.164", "n": "28", "i": 40550, "v": "क्व सा क्रीडा गतास्माकं बाल्ये वै शिनिपुंगव । क्व च युद्धमिदं भूयः कालो हि दुरतिक्रमः ।।"},
{"c": "7.164", "n": "29", "i": 40551, "v": "किं नु नो विद्यते कृत्यं धनेन धनलिप्सया । यत्र युध्यामहे सर्वे धनलोभात्समागताः ।।"},
{"c": "7.164", "t": "संजय उवाच ।"},
{"c": "7.164", "n": "30", "i": 40552, "v": "तं तथावादिनं तत्र राजानं माधवोऽब्रवीत् । एवंवृत्तं सदा क्षत्रं यद्धन्तीह गुरूनपि ।।"},
{"c": "7.164", "n": "31", "i": 40553, "v": "यदि तेऽहं प्रियो राजञ्जहि मां मा चिरं कृथाः । त्वत्कृते सुकृताँल्लोकान्गच्छेयं भरतर्षभ ।।"},
{"c": "7.164", "n": "32", "i": 40554, "v": "या ते शक्तिर्बलं चैव तत्क्षिप्रं मयि दर्शय । नेच्छाम्येतदहं द्रष्टुं मित्राणां व्यसनं महत् ।।"},
{"c": "7.164", "n": "33", "i": 40555, "v": "इत्येवं व्यक्तमाभाष्य प्रतिभाष्य च सात्यकिः । अभ्ययात्तूर्णमव्यग्रो निरपेक्षो विशां पते ।।"},
{"c": "7.164", "n": "34", "i": 40556, "v": "तमायान्तमभिप्रेक्ष्य प्रत्यगृह्णात्तवात्मजः । शरैश्चावाकिरद्राजञ्शैनेयं तनयस्तव ।।"},
{"c": "7.164", "n": "35", "i": 40557, "v": "ततः प्रववृते युद्धं कुरुमाधवसिंहयोः । अन्योन्यं क्रुद्धयोर्घोरं यथा द्विरदसिंहयोः ।।"},
{"c": "7.164", "n": "36", "i": 40558, "v": "ततः पूर्णायतोत्सृष्टैः सात्वतं युद्धदुर्मदम् । दुर्योधनः प्रत्यविध्यद्दशभिर्निशितैः शरैः ।।"},
{"c": "7.164", "n": "37", "i": 40559, "v": "तं सात्यकिः प्रत्यविध्यत्तथैव दशभिः शरैः । पञ्चाशता पुनश्चाजौ त्रिंशता दशभिश्च ह ।।"},
{"c": "7.164", "n": "38", "i": 40560, "v": "तस्य संदधतश्चेषून्संहितेषुं च कार्मुकम् । अच्छिनत्सात्यकिस्तूर्णं शरैश्चैवाभ्यवीवृषत् ।।"},
{"c": "7.164", "n": "39", "i": 40561, "v": "स गाढविद्धो व्यथितः प्रत्यपायाद्रथान्तरम् । दुर्योधनो महाराज दाशार्हशरपीडितः ।।"},
{"c": "7.164", "n": "40", "i": 40562, "v": "समाश्वस्य तु पुत्रस्ते सात्यकिं पुनरभ्ययात् । विसृजन्निषुजालानि युयुधानरथं प्रति ।।"},
{"c": "7.164", "n": "41", "i": 40563, "v": "तथैव सात्यकिर्बाणान्दुर्योधनरथं प्रति । प्रततं व्यसृजद्राजंस्तत्संकुलमवर्तत ।।"},
{"c": "7.164", "n": "42", "i": 40564, "v": "तत्रेषुभिः क्षिप्यमाणैः पतद्भिश्च समन्ततः । अग्नेरिव महाकक्षे शब्दः समभवन्महान् ।।"},
{"c": "7.164", "n": "43", "i": 40565, "v": "तत्राभ्यधिकमालक्ष्य माधवं रथसत्तमम् । क्षिप्रमभ्यपतत्कर्णः परीप्संस्तनयं तव ।।"},
{"c": "7.164", "n": "44", "i": 40566, "v": "न तु तं मर्षयामास भीमसेनो महाबलः । अभ्ययात्त्वरितः कर्णं विसृजन्सायकान्बहून् ।।"},
{"c": "7.164", "n": "45", "i": 40567, "v": "तस्य कर्णः शितान्बाणान्प्रतिहन्य हसन्निव । धनुः शरांश्च चिच्छेद सूतं चाभ्यहनच्छरैः ।।"},
{"c": "7.164", "n": "46", "i": 40568, "v": "भीमसेनस्तु संक्रुद्धो गदामादाय पाण्डवः । ध्वजं धनुश्च सूतं च संममर्दाहवे रिपोः ।।"},
{"c": "7.164", "n": "47", "i": 40569, "v": "अमृष्यमाणः कर्णस्तु भीमसेनमयुध्यत । विविधैरिषुजालैश्च नानाशस्त्रैश्च संयुगे ।।"},
{"c": "7.164", "n": "48", "i": 40570, "v": "संकुले वर्तमाने तु राजा धर्मसुतोऽब्रवीत् । पाञ्चालानां नरव्याघ्रान्मत्स्यानां च नरर्षभान् ।।"},
{"c": "7.164", "n": "49", "i": 40571, "v": "ये नः प्राणाः शिरो ये नो ये नो योधा महाबलाः । त एते धार्तराष्ट्रेषु विषक्ताः पुरुषर्षभाः ।।"},
{"c": "7.164", "n": "50", "i": 40572, "v": "किं तिष्ठत यथा मूढाः सर्वे विगतचेतसः । तत्र गच्छत यत्रैते युध्यन्ते मामका रथाः ।।"},
{"c": "7.164", "n": "51", "i": 40573, "v": "क्षत्रधर्मं पुरस्कृत्य सर्व एव गतज्वराः । जयन्तो वध्यमाना वा गतिमिष्टां गमिष्यथ ।।"},
{"c": "7.164", "n": "52", "i": 40574, "v": "जित्वा च बहुभिर्यज्ञैर्यक्ष्यध्वं भूरिदक्षिणैः । हता वा देवसाद्भूत्वा लोकान्प्राप्स्यथ पुष्कलान् ।।"},
{"c": "7.164", "n": "53", "i": 40575, "v": "ते राज्ञा चोदिता वीरा योत्स्यमाना महारथाः । चतुर्धा वहिनीं कृत्वा त्वरिता द्रोणमभ्ययुः ।।"},
{"c": "7.164", "n": "54", "i": 40576, "v": "पाञ्चालास्त्वेकतो द्रोणमभ्यघ्नन्बहुभिः शरैः । भीमसेनपुरोगाश्च एकतः पर्यवारयन् ।।"},
{"c": "7.164", "n": "55", "i": 40577, "v": "आसंस्तु पाण्डुपुत्राणां त्रयोऽजिह्मा महारथाः । यमौ च भीमसेनश्च प्राक्रोशन्त धनंजयम् ।।"},
{"c": "7.164", "n": "56", "i": 40578, "v": "अभिद्रवार्जुन क्षिप्रं कुरून्द्रोणादपानुद । तत एनं हनिष्यन्ति पाञ्चाला हतरक्षिणम् ।।"},
{"c": "7.164", "n": "57", "i": 40579, "v": "कौरवेयांस्ततः पार्थः सहसा समुपाद्रवत् । पाञ्चालानेव तु द्रोणो धृष्टद्युम्नपुरोगमान् ।।"},
{"c": "7.164", "n": "58", "i": 40580, "v": "पाञ्चालानां ततो द्रोणोऽप्यकरोत्कदनं महत् । यथा क्रुद्धो रणे शक्रो दानवानां क्षयं पुरा ।।"},
{"c": "7.164", "n": "59", "i": 40581, "v": "द्रोणास्त्रेण महाराज वध्यमानाः परे युधि । नात्रसन्त रणे द्रोणात्सत्त्ववन्तो महारथाः ।।"},
{"c": "7.164", "n": "60", "i": 40582, "v": "वध्यमाना महाराज पाञ्चालाः सृञ्जयास्तथा । द्रोणमेवाभ्ययुर्युद्धे मोहयन्तो महारथम् ।।"},
{"c": "7.164", "n": "61", "i": 40583, "v": "तेषां तूत्साद्यमानानां पाञ्चालानां समन्ततः । अभवद्भैरवो नादो वध्यतां शरशक्तिभिः ।।"},
{"c": "7.164", "n": "62", "i": 40584, "v": "वध्यमानेषु संग्रामे पाञ्चालेषु महात्मना । उदीर्यमाणे द्रोणास्त्रे पाण्डवान्भयमाविशत् ।।"},
{"c": "7.164", "n": "63", "i": 40585, "v": "दृष्ट्वाश्वनरसंघानां विपुलं च क्षयं युधि । पाण्डवेया महाराज नाशंसुर्विजयं तदा ।।"},
{"c": "7.164", "n": "64", "i": 40586, "v": "कच्चिद्द्रोणो न नः सर्वान्क्षपयेत्परमास्त्रवित् । समिद्धः शिशिरापाये दहन्कक्षमिवानलः ।।"},
{"c": "7.164", "n": "65", "i": 40587, "v": "न चैनं संयुगे कश्चित्समर्थः प्रतिवीक्षितुम् । न चैनमर्जुनो जातु प्रतियुध्येत धर्मवित् ।।"},
{"c": "7.164", "n": "66", "i": 40588, "v": "त्रस्तान्कुन्तीसुतान्दृष्ट्वा द्रोणसायकपीडितान् । मतिमाञ्श्रेयसे युक्तः केशवोऽर्जुनमब्रवीत् ।।"},
{"c": "7.164", "n": "67", "i": 40589, "v": "नैष युद्धेन संग्रामे जेतुं शक्यः कथंचन । अपि वृत्रहणा युद्धे रथयूथपयूथपः ।।"},
{"c": "7.164", "n": "68", "i": 40590, "v": "आस्थीयतां जये योगो धर्ममुत्सृज्य पाण्डव । यथा वः संयुगे सर्वान्न हन्याद्रुक्मवाहनः ।।"},
{"c": "7.164", "n": "69", "i": 40591, "v": "अश्वत्थाम्नि हते नैष युध्येदिति मतिर्मम । तं हतं संयुगे कश्चिदस्मै शंसतु मानवः ।।"},
{"c": "7.164", "n": "70", "i": 40592, "v": "एतन्नारोचयद्राजन्कुन्तीपुत्रो धनंजयः । अन्ये त्वरोचयन्सर्वे कृच्छ्रेण तु युधिष्ठिरः ।।"},
{"c": "7.164", "n": "71", "i": 40593, "v": "ततो भीमो महाबाहुरनीके स्वे महागजम् । जघान गदया राजन्नश्वत्थामानमित्युत ।।"},
{"c": "7.164", "n": "72", "i": 40594, "v": "भीमसेनस्तु सव्रीडमुपेत्य द्रोणमाहवे । अश्वत्थामा हत इति शब्दमुच्चैश्चकार ह ।।"},
{"c": "7.164", "n": "73", "i": 40595, "v": "अश्वत्थामेति हि गजः ख्यातो नाम्ना हतोऽभवत् । कृत्वा मनसि तं भीमो मिथ्या व्याहृतवांस्तदा ।।"},
{"c": "7.164", "n": "74", "i": 40596, "v": "भीमसेनवचः श्रुत्वा द्रोणस्तत्परमप्रियम् । मनसा सन्नगात्रोऽभूद्यथा सैकतमम्भसि ।।"},
{"c": "7.164", "n": "75", "i": 40597, "v": "शङ्कमानः स तन्मिथ्या वीर्यज्ञः स्वसुतस्य वै । हतः स इति च श्रुत्वा नैव धैर्यादकम्पत ।।"},
{"c": "7.164", "n": "76", "i": 40598, "v": "स लब्ध्वा चेतनां द्रोणः क्षणेनैव समाश्वसत् । अनुचिन्त्यात्मनः पुत्रमविषह्यमरातिभिः ।।"},
{"c": "7.164", "n": "77", "i": 40599, "v": "स पार्षतमभिद्रुत्य जिघांसुर्मृत्युमात्मनः । अवाकिरत्सहस्रेण तीक्ष्णानां कङ्कपत्रिणाम् ।।"},
{"c": "7.164", "n": "78", "i": 40600, "v": "तं वै विंशतिसाहस्राः पाञ्चालानां नरर्षभाः । तथा चरन्तं संग्रामे सर्वतो व्यकिरञ्शरैः ।।"},
{"c": "7.164", "n": "79", "i": 40601, "v": "ततः प्रादुष्करोद्द्रोणो ब्राह्ममस्त्रं परंतपः । वधाय तेषां शूराणां पाञ्चालानाममर्षितः ।।"},
{"c": "7.164", "n": "80", "i": 40602, "v": "ततो व्यरोचत द्रोणो विनिघ्नन्सर्वसोमकान् । शिरांस्यपातयच्चापि पाञ्चालानां महामृधे । तथैव परिघाकारान्बाहून्कनकभूषणान् ।।"},
{"c": "7.164", "n": "81", "i": 40603, "v": "ते वध्यमानाः समरे भारद्वाजेन पार्थिवाः । मेदिन्यामन्वकीर्यन्त वातनुन्ना इव द्रुमाः ।।"},
{"c": "7.164", "n": "82", "i": 40604, "v": "कुञ्जराणां च पततां हयौघानां च भारत । अगम्यरूपा पृथिवी मांसशोणितकर्दमा ।।"},
{"c": "7.164", "n": "83", "i": 40605, "v": "हत्वा विंशतिसाहस्रान्पाञ्चालानां रथव्रजान् । अतिष्ठदाहवे द्रोणो विधूमोऽग्निरिव ज्वलन् ।।"},
{"c": "7.164", "n": "84", "i": 40606, "v": "तथैव च पुनः क्रुद्धो भारद्वाजः प्रतापवान् । वसुदानस्य भल्लेन शिरः कायादपाहरत् ।।"},
{"c": "7.164", "n": "85", "i": 40607, "v": "पुनः पञ्चशतान्मत्स्यान्षट्सहस्रांश्च सृञ्जयान् । हस्तिनामयुतं हत्वा जघानाश्वायुतं पुनः ।।"},
{"c": "7.164", "n": "86", "i": 40608, "v": "क्षत्रियाणामभावाय दृष्ट्वा द्रोणमवस्थितम् । ऋषयोऽभ्यागमंस्तूर्णं हव्यवाहपुरोगमाः ।।"},
{"c": "7.164", "n": "87", "i": 40609, "v": "विश्वामित्रो जमदग्निर्भारद्वाजोऽथ गौतमः । वसिष्ठः कश्यपोऽत्रिश्च ब्रह्मलोकं निनीषवः ।।"},
{"c": "7.164", "n": "88", "i": 40610, "v": "सिकताः पृश्नयो गर्गा बालखिल्या मरीचिपाः । भृगवोऽङ्गिरसश्चैव सूक्ष्माश्चान्ये महर्षयः ।।"},
{"c": "7.164", "n": "89", "i": 40611, "v": "त एनमब्रुवन्सर्वे द्रोणमाहवशोभिनम् । अधर्मतः कृतं युद्धं समयो निधनस्य ते ।।"},
{"c": "7.164", "n": "90", "i": 40612, "v": "न्यस्यायुधं रणे द्रोण समेत्यास्मानवस्थितान् । नातः क्रूरतरं कर्म पुनः कर्तुं त्वमर्हसि ।।"},
{"c": "7.164", "n": "91", "i": 40613, "v": "वेदवेदाङ्गविदुषः सत्यधर्मपरस्य च । ब्राह्मणस्य विशेषेण तवैतन्नोपपद्यते ।।"},
{"c": "7.164", "n": "92", "i": 40614, "v": "न्यस्यायुधममोघेषो तिष्ठ वर्त्मनि शाश्वते । परिपूर्णश्च कालस्ते वस्तुं लोकेऽद्य मानुषे ।।"},
{"c": "7.164", "n": "93", "i": 40615, "v": "इति तेषां वचः श्रुत्वा भीमसेनवचश्च तत् । धृष्टद्युम्नं च संप्रेक्ष्य रणे स विमनाभवत् ।।"},
{"c": "7.164", "n": "94", "i": 40616, "v": "स दह्यमानो व्यथितः कुन्तीपुत्रं युधिष्ठिरम् । अहतं वा हतं वेति पप्रच्छ सुतमात्मनः ।।"},
{"c": "7.164", "n": "95", "i": 40617, "v": "स्थिरा बुद्धिर्हि द्रोणस्य न पार्थो वक्ष्यतेऽनृतम् । त्रयाणामपि लोकानामैश्वर्यार्थे कथंचन ।।"},
{"c": "7.164", "n": "96", "i": 40618, "v": "तस्मात्तं परिपप्रच्छ नान्यं कंचिद्विशेषतः । तस्मिंस्तस्य हि सत्याशा बाल्यात्प्रभृति पाण्डवे ।।"},
{"c": "7.164", "n": "97", "i": 40619, "v": "ततो निष्पाण्डवामुर्वीं करिष्यन्तं युधां पतिम् । द्रोणं ज्ञात्वा धर्मराजं गोविन्दो व्यथितोऽब्रवीत् ।।"},
{"c": "7.164", "n": "98", "i": 40620, "v": "यद्यर्धदिवसं द्रोणो युध्यते मन्युमास्थितः । सत्यं ब्रवीमि ते सेना विनाशं समुपैष्यति ।।"},
{"c": "7.164", "n": "99", "i": 40621, "v": "स भवांस्त्रातु नो द्रोणात्सत्याज्ज्यायोऽनृतं भवेत् । अनृतं जीवितस्यार्थे वदन्न स्पृश्यतेऽनृतैः ।।"},
{"c": "7.164", "n": "100", "i": 40622, "v": "तयोः संवदतोरेवं भीमसेनोऽब्रवीदिदम् । श्रुत्वैव तं महाराज वधोपायं महात्मनः ।।"},
{"c": "7.164", "n": "101", "i": 40623, "v": "गाहमानस्य ते सेनां मालवस्येन्द्रवर्मणः । अश्वत्थामेति विख्यातो गजः शक्रगजोपमः ।।"},
{"c": "7.164", "n": "102", "i": 40624, "v": "निहतो युधि विक्रम्य ततोऽहं द्रोणमब्रुवम् । अश्वत्थामा हतो ब्रह्मन्निवर्तस्वाहवादिति ।।"},
{"c": "7.164", "n": "103", "i": 40625, "v": "नूनं नाश्रद्दधद्वाक्यमेष मे पुरुषर्षभः । स त्वं गोविन्दवाक्यानि मानयस्व जयैषिणः ।।"},
{"c": "7.164", "n": "104", "i": 40626, "v": "द्रोणाय निहतं शंस राजञ्शारद्वतीसुतम् । त्वयोक्तो नैष युध्येत जातु राजन्द्विजर्षभः । सत्यवान्हि नृलोकेऽस्मिन्भवान्ख्यातो जनाधिप ।।"},
{"c": "7.164", "n": "105", "i": 40627, "v": "तस्य तद्वचनं श्रुत्वा कृष्णवाक्यप्रचोदितः । भावित्वाच्च महाराज वक्तुं समुपचक्रमे ।।"},
{"c": "7.164", "n": "106", "i": 40628, "v": "तमतथ्यभये मग्नो जये सक्तो युधिष्ठिरः । अव्यक्तमब्रवीद्राजन्हतः कुञ्जर इत्युत ।।"},
{"c": "7.164", "n": "107", "i": 40629, "v": "तस्य पूर्वं रथः पृथ्व्याश्चतुरङ्गुल उत्तरः । बभूवैवं तु तेनोक्ते तस्य वाहास्पृशन्महीम् ।।"},
{"c": "7.164", "n": "108", "i": 40630, "v": "युधिष्ठिरात्तु तद्वाक्यं श्रुत्वा द्रोणो महारथः । पुत्रव्यसनसंतप्तो निराशो जीवितेऽभवत् ।।"},
{"c": "7.164", "n": "109", "i": 40631, "v": "आगस्कृतमिवात्मानं पाण्डवानां महात्मनाम् । ऋषिवाक्यं च मन्वानः श्रुत्वा च निहतं सुतम् ।।"},
{"c": "7.164", "n": "110", "i": 40632, "v": "विचेताः परमोद्विग्नो धृष्टद्युम्नमवेक्ष्य च । योद्धुं नाशक्नुवद्राजन्यथापूर्वमरिंदम ।।"},
{"c": "7.164", "n": "111", "i": 40633, "v": "तं दृष्ट्वा परमोद्विग्नं शोकोपहतचेतसम् । पाञ्चालराजस्य सुतो धृष्टद्युम्नः समाद्रवत् ।।"},
{"c": "7.164", "n": "112", "i": 40634, "v": "य इष्ट्वा मनुजेन्द्रेण द्रुपदेन महामखे । लब्धो द्रोणविनाशाय समिद्धाद्धव्यवाहनात् ।।"},
{"c": "7.164", "n": "113", "i": 40635, "v": "स धनुर्जैत्रमादाय घोरं जलदनिस्वनम् । दृढज्यमजरं दिव्यं शरांश्चाशीविषोपमान् ।।"},
{"c": "7.164", "n": "114", "i": 40636, "v": "संदधे कार्मुके तस्मिञ्शरमाशीविषोपमम् । द्रोणं जिघांसुः पाञ्चाल्यो महाज्वालमिवानलम् ।।"},
{"c": "7.164", "n": "115", "i": 40637, "v": "तस्य रूपं शरस्यासीद्धनुर्ज्यामण्डलान्तरे । द्योततो भास्करस्येव घनान्ते परिवेशिनः ।।"},
{"c": "7.164", "n": "116", "i": 40638, "v": "पार्षतेन परामृष्टं ज्वलन्तमिव तद्धनुः । अन्तकालमिव प्राप्तं मेनिरे वीक्ष्य सैनिकाः ।।"},
{"c": "7.164", "n": "117", "i": 40639, "v": "तमिषुं संहितं तेन भारद्वाजः प्रतापवान् । दृष्ट्वामन्यत देहस्य कालपर्यायमागतम् ।।"},
{"c": "7.164", "n": "118", "i": 40640, "v": "ततः स यत्नमातिष्ठदाचार्यस्तस्य वारणे । न चास्यास्त्राणि राजेन्द्र प्रादुरासन्महात्मनः ।।"},
{"c": "7.164", "n": "119", "i": 40641, "v": "तस्य त्वहानि चत्वारि क्षपा चैकास्यतो गता । तस्य चाह्नस्त्रिभागेन क्षयं जग्मुः पतत्रिणः ।।"},
{"c": "7.164", "n": "120", "i": 40642, "v": "स शरक्षयमासाद्य पुत्रशोकेन चार्दितः । विविधानां च दिव्यानामस्त्राणामप्रसन्नताम् ।।"},
{"c": "7.164", "n": "121", "i": 40643, "v": "उत्स्रष्टुकामः शस्त्राणि विप्रवाक्याभिचोदितः । तेजसा प्रेर्यमाणश्च युयुधे सोऽतिमानुषम् ।।"},
{"c": "7.164", "n": "122", "i": 40644, "v": "अथान्यत्स समादाय दिव्यमाङ्गिरसं धनुः । शरांश्च ब्रह्मदण्डाभान्धृष्टद्युम्नमयोधयत् ।।"},
{"c": "7.164", "n": "123", "i": 40645, "v": "ततस्तं शरवर्षेण महता समवाकिरत् । व्यशातयच्च संक्रुद्धो धृष्टद्युम्नममर्षणः ।।"},
{"c": "7.164", "n": "124", "i": 40646, "v": "तं शरं शतधा चास्य द्रोणश्चिच्छेद सायकैः । ध्वजं धनुश्च निशितैः सारथिं चाप्यपातयत् ।।"},
{"c": "7.164", "n": "125", "i": 40647, "v": "धृष्टद्युम्नः प्रहस्यान्यत्पुनरादाय कार्मुकम् । शितेन चैनं बाणेन प्रत्यविध्यत्स्तनान्तरे ।।"},
{"c": "7.164", "n": "126", "i": 40648, "v": "सोऽतिविद्धो महेष्वासः संभ्रान्त इव संयुगे । भल्लेन शितधारेण चिच्छेदास्य महद्धनुः ।।"},
{"c": "7.164", "n": "127", "i": 40649, "v": "यच्चास्य बाणं विकृतं धनूंषि च विशां पते । सर्वं संछिद्य दुर्धर्षो गदां खड्गमथापि च ।।"},
{"c": "7.164", "n": "128", "i": 40650, "v": "धृष्टद्युम्नं ततोऽविध्यन्नवभिर्निशितैः शरैः । जीवितान्तकरैः क्रुद्धः क्रुद्धरूपं परंतपः ।।"},
{"c": "7.164", "n": "129", "i": 40651, "v": "धृष्टद्युम्नरथस्याश्वान्स्वरथाश्वैर्महारथः । अमिश्रयदमेयात्मा ब्राह्ममस्त्रमुदीरयन् ।।"},
{"c": "7.164", "n": "130", "i": 40652, "v": "ते मिश्रा बह्वशोभन्त जवना वातरंहसः । पारावतसवर्णाश्च शोणाश्च भरतर्षभ ।।"},
{"c": "7.164", "n": "131", "i": 40653, "v": "यथा सविद्युतो मेघा नदन्तो जलदागमे । तथा रेजुर्महाराज मिश्रिता रणमूर्धनि ।।"},
{"c": "7.164", "n": "132", "i": 40654, "v": "ईषाबन्धं चक्रबन्धं रथबन्धं तथैव च । प्रणाशयदमेयात्मा धृष्टद्युम्नस्य स द्विजः ।।"},
{"c": "7.164", "n": "133", "i": 40655, "v": "स छिन्नधन्वा विरथो हताश्वो हतसारथिः । उत्तमामापदं प्राप्य गदां वीरः परामृशत् ।।"},
{"c": "7.164", "n": "134", "i": 40656, "v": "तामस्य विशिखैस्तीक्ष्णैः क्षिप्यमाणां महारथः । निजघान शरैर्द्रोणः क्रुद्धः सत्यपराक्रमः ।।"},
{"c": "7.164", "n": "135", "i": 40657, "v": "तां दृष्ट्वा तु नरव्याघ्रो द्रोणेन निहतां शरैः । विमलं खड्गमादत्त शतचन्द्रं च भानुमत् ।।"},
{"c": "7.164", "n": "136", "i": 40658, "v": "असंशयं तथाभूते पाञ्चाल्यः साध्वमन्यत । वधमाचार्यमुख्यस्य प्राप्तकालं महात्मनः ।।"},
{"c": "7.164", "n": "137", "i": 40659, "v": "ततः स्वरथनीडस्थः स्वरथस्य रथेषया । अगच्छदसिमुद्यम्य शतचन्द्रं च भानुमत् ।।"},
{"c": "7.164", "n": "138", "i": 40660, "v": "चिकीर्षुर्दुष्करं कर्म धृष्टद्युम्नो महारथः । इयेष वक्षो भेत्तुं च भारद्वाजस्य संयुगे ।।"},
{"c": "7.164", "n": "139", "i": 40661, "v": "सोऽतिष्ठद्युगमध्ये वै युगसंनहनेषु च । शोणानां जघनार्धेषु तत्सैन्याः समपूजयन् ।।"},
{"c": "7.164", "n": "140", "i": 40662, "v": "तिष्ठतो युगपालीषु शोणानप्यधितिष्ठतः । नापश्यदन्तरं द्रोणस्तदद्भुतमिवाभवत् ।।"},
{"c": "7.164", "n": "141", "i": 40663, "v": "क्षिप्रं श्येनस्य चरतो यथैवामिषगृद्धिनः । तद्वदासीदभीसारो द्रोणं प्रार्थयतो रणे ।।"},
{"c": "7.164", "n": "142", "i": 40664, "v": "तस्याश्वान्रथशक्त्यासौ तदा क्रुद्धः पराक्रमी । सर्वानेकैकशो द्रोणः कपोताभानजीघनत् ।।"},
{"c": "7.164", "n": "143", "i": 40665, "v": "ते हता न्यपतन्भूमौ धृष्टद्युम्नस्य वाजिनः । शोणाश्च पर्यमुच्यन्त रथबन्धाद्विशां पते ।।"},
{"c": "7.164", "n": "144", "i": 40666, "v": "तान्हयान्निहतान्दृष्ट्वा द्विजाग्र्येण स पार्षतः । नामृष्यत युधां श्रेष्ठो याज्ञसेनिर्महारथः ।।"},
{"c": "7.164", "n": "145", "i": 40667, "v": "विरथः स गृहीत्वा तु खड्गं खड्गभृतां वरः । द्रोणमभ्यपतद्राजन्वैनतेय इवोरगम् ।।"},
{"c": "7.164", "n": "146", "i": 40668, "v": "तस्य रूपं बभौ राजन्भारद्वाजं जिघांसतः । यथा रूपं परं विष्णोर्हिरण्यकशिपोर्वधे ।।"},
{"c": "7.164", "n": "147", "i": 40669, "v": "सोऽचरद्विविधान्मार्गान्प्रकारानेकविंशतिम् । भ्रान्तमुद्भ्रान्तमाविद्धमाप्लुतं प्रसृतं सृतम् ।।"},
{"c": "7.164", "n": "148", "i": 40670, "v": "परिवृत्तं निवृत्तं च खड्गं चर्म च धारयन् । संपातं समुदीर्णं च दर्शयामास पार्षतः ।।"},
{"c": "7.164", "n": "149", "i": 40671, "v": "ततः शरसहस्रेण शतचन्द्रमपातयत् । खड्गं चर्म च संबाधे धृष्टद्युम्नस्य स द्विजः ।।"},
{"c": "7.164", "n": "150", "i": 40672, "v": "ते तु वैतस्तिका नाम शरा ह्यासन्नघातिनः । निकृष्टयुद्धे द्रोणस्य नान्येषां सन्ति ते शराः ।।"},
{"c": "7.164", "n": "151", "i": 40673, "v": "शारद्वतस्य पार्थस्य द्रौणेर्वैकर्तनस्य च । प्रद्युम्नयुयुधानाभ्यामभिमन्योश्च ते शराः ।।"},
{"c": "7.164", "n": "152", "i": 40674, "v": "अथास्येषुं समाधत्त दृढं परमसंशितम् । अन्तेवासिनमाचार्यो जिघांसुः पुत्रसंमितम् ।।"},
{"c": "7.164", "n": "153", "i": 40675, "v": "तं शरैर्दशभिस्तीक्ष्णैश्चिच्छेद शिनिपुंगवः । पश्यतस्तव पुत्रस्य कर्णस्य च महात्मनः । ग्रस्तमाचार्यमुख्येन धृष्टद्युम्नममोचयत् ।।"},
{"c": "7.164", "n": "154", "i": 40676, "v": "चरन्तं रथमार्गेषु सात्यकिं सत्यविक्रमम् । द्रोणकर्णान्तरगतं कृपस्यापि च भारत । अपश्येतां महात्मानौ विष्वक्सेनधनंजयौ ।।"},
{"c": "7.164", "n": "155", "i": 40677, "v": "अपूजयेतां वार्ष्णेयं ब्रुवाणौ साधु साध्विति । दिव्यान्यस्त्राणि सर्वेषां युधि निघ्नन्तमच्युतम् । अभिपत्य ततः सेनां विष्वक्सेनधनंजयौ ।।"},
{"c": "7.164", "n": "156", "i": 40678, "v": "धनंजयस्ततः कृष्णमब्रवीत्पश्य केशव । आचार्यवरमुख्यानां मध्ये क्रीडन्मधूद्वहः ।।"},
{"c": "7.164", "n": "157", "i": 40679, "v": "आनन्दयति मां भूयः सात्यकिः सत्यविक्रमः । माद्रीपुत्रौ च भीमं च राजानं च युधिष्ठिरम् ।।"},
{"c": "7.164", "n": "158", "i": 40680, "v": "यच्छिक्षयानुद्धतः सन्रणे चरति सात्यकिः । महारथानुपक्रीडन्वृष्णीनां कीर्तिवर्धनः ।।"},
{"c": "7.164", "n": "159", "i": 40681, "v": "तमेते प्रतिनन्दन्ति सिद्धाः सैन्याश्च विस्मिताः । अजय्यं समरे दृष्ट्वा साधु साध्विति सात्वतम् । योधाश्चोभयतः सर्वे कर्मभिः समपूजयन् ।।"},
{"c": "7.165", "t": "संजय उवाच ।"},
{"c": "7.165", "n": "1", "i": 40682, "v": "क्रूरमायोधनं जज्ञे तस्मिन्राजसमागमे । रुद्रस्येव हि क्रुद्धस्य निघ्नतस्तु पशून्यथा ।।"},
{"c": "7.165", "n": "2", "i": 40683, "v": "हस्तानामुत्तमाङ्गानां कार्मुकाणां च भारत । छत्राणां चापविद्धानां चामराणां च संयुगे ।।"},
{"c": "7.165", "n": "3", "i": 40684, "v": "भग्नचक्रै रथैश्चापि पातितैश्च महाध्वजैः । सादिभिश्च हतैः शूरैः संकीर्णा वसुधाभवत् ।।"},
{"c": "7.165", "n": "4", "i": 40685, "v": "बाणपातनिकृत्तास्तु योधास्ते कुरुसत्तम । चेष्टन्तो विविधाश्चेष्टा व्यदृश्यन्त महाहवे ।।"},
{"c": "7.165", "n": "5", "i": 40686, "v": "वर्तमाने तथा युद्धे घोरे देवासुरोपमे । अब्रवीत्क्षत्रियांस्तत्र धर्मराजो युधिष्ठिरः । अभिद्रवत संयत्ताः कुम्भयोनिं महारथाः ।।"},
{"c": "7.165", "n": "6", "i": 40687, "v": "एष वै पार्षतो वीरो भारद्वाजेन संगतः । घटते च यथाशक्ति भारद्वाजस्य नाशने ।।"},
{"c": "7.165", "n": "7", "i": 40688, "v": "यादृशानि हि रूपाणि दृश्यन्ते नो महारणे । अद्य द्रोणं रणे क्रुद्धः पातयिष्यति पार्षतः । ते यूयं सहिता भूत्वा कुम्भयोनिं परीप्सत ।।"},
{"c": "7.165", "n": "8", "i": 40689, "v": "युधिष्ठिरसमाज्ञप्ताः सृञ्जयानां महारथाः । अभ्यद्रवन्त संयत्ता भारद्वाजं जिघांसवः ।।"},
{"c": "7.165", "n": "9", "i": 40690, "v": "तान्समापततः सर्वान्भारद्वाजो महारथः । अभ्यद्रवत वेगेन मर्तव्यमिति निश्चितः ।।"},
{"c": "7.165", "n": "10", "i": 40691, "v": "प्रयाते सत्यसंधे तु समकम्पत मेदिनी । ववुर्वाताः सनिर्घातास्त्रासयन्तो वरूथिनीम् ।।"},
{"c": "7.165", "n": "11", "i": 40692, "v": "पपात महती चोल्का आदित्यान्निर्गतेव ह । दीपयन्तीव तापेन शंसन्तीव महद्भयम् ।।"},
{"c": "7.165", "n": "12", "i": 40693, "v": "जज्वलुश्चैव शस्त्राणि भारद्वाजस्य मारिष । रथाः स्वनन्ति चात्यर्थं हयाश्चाश्रूण्यवासृजन् ।।"},
{"c": "7.165", "n": "13", "i": 40694, "v": "हतौजा इव चाप्यासीद्भारद्वाजो महारथः । ऋषीणां ब्रह्मवादानां स्वर्गस्य गमनं प्रति । सुयुद्धेन ततः प्राणानुत्स्रष्टुमुपचक्रमे ।।"},
{"c": "7.165", "n": "14", "i": 40695, "v": "ततश्चतुर्दिशं सैन्यैर्द्रुपदस्याभिसंवृतः । निर्दहन्क्षत्रियव्रातान्द्रोणः पर्यचरद्रणे ।।"},
{"c": "7.165", "n": "15", "i": 40696, "v": "हत्वा विंशतिसाहस्रान्क्षत्रियानरिमर्दनः । दशायुतानि तीक्ष्णाग्रैरवधीद्विशिखैः शितैः ।।"},
{"c": "7.165", "n": "16", "i": 40697, "v": "सोऽतिष्ठदाहवे यत्तो विधूम इव पावकः । क्षत्रियाणामभावाय ब्राह्ममात्मानमास्थितः ।।"},
{"c": "7.165", "n": "17", "i": 40698, "v": "पाञ्चाल्यं विरथं भीमो हतसर्वायुधं वशी । अविषण्णं महात्मानं त्वरमाणः समभ्ययात् ।।"},
{"c": "7.165", "n": "18", "i": 40699, "v": "ततः स्वरथमारोप्य पाञ्चाल्यमरिमर्दनः । अब्रवीदभिसंप्रेक्ष्य द्रोणमस्यन्तमन्तिकात् ।।"},
{"c": "7.165", "n": "19", "i": 40700, "v": "न त्वदन्य इहाचार्यं योद्धुमुत्सहते पुमान् । त्वरस्व प्राग्वधायैव त्वयि भारः समाहितः ।।"},
{"c": "7.165", "n": "20", "i": 40701, "v": "स तथोक्तो महाबाहुः सर्वभारसहं नवम् । अभिपत्याददे क्षिप्रमायुधप्रवरं दृढम् ।।"},
{"c": "7.165", "n": "21", "i": 40702, "v": "संरब्धश्च शरानस्यन्द्रोणं दुर्वारणं रणे । विवारयिषुराचार्यं शरवर्षैरवाकिरत् ।।"},
{"c": "7.165", "n": "22", "i": 40703, "v": "तौ न्यवारयतां श्रेष्ठौ संरब्धौ रणशोभिनौ । उदीरयेतां ब्राह्माणि दिव्यान्यस्त्राण्यनेकशः ।।"},
{"c": "7.165", "n": "23", "i": 40704, "v": "स महास्त्रैर्महाराज द्रोणमाच्छादयद्रणे । निहत्य सर्वाण्यस्त्राणि भारद्वाजस्य पार्षतः ।।"},
{"c": "7.165", "n": "24", "i": 40705, "v": "स वसातीञ्शिबींश्चैव बाह्लीकान्कौरवानपि । रक्षिष्यमाणान्संग्रामे द्रोणं व्यधमदच्युतः ।।"},
{"c": "7.165", "n": "25", "i": 40706, "v": "धृष्टद्युम्नस्तदा राजन्गभस्तिभिरिवांशुमान् । बभौ प्रच्छादयन्नाशाः शरजालैः समन्ततः ।।"},
{"c": "7.165", "n": "26", "i": 40707, "v": "तस्य द्रोणो धनुश्छित्त्वा विद्ध्वा चैनं शिलीमुखैः । मर्माण्यभ्यहनद्भूयः स व्यथां परमामगात् ।।"},
{"c": "7.165", "n": "27", "i": 40708, "v": "ततो भीमो दृढक्रोधो द्रोणस्याश्लिष्य तं रथम् । शनकैरिव राजेन्द्र द्रोणं वचनमब्रवीत् ।।"},
{"c": "7.165", "n": "28", "i": 40709, "v": "यदि नाम न युध्येरञ्शिक्षिता ब्रह्मबन्धवः । स्वकर्मभिरसंतुष्टा न स्म क्षत्रं क्षयं व्रजेत् ।।"},
{"c": "7.165", "n": "29", "i": 40710, "v": "अहिंसा सर्वभूतेषु धर्मं ज्यायस्तरं विदुः । तस्य च ब्राह्मणो मूलं भवांश्च ब्रह्मवित्तमः ।।"},
{"c": "7.165", "n": "30", "i": 40711, "v": "श्वपाकवन्म्लेच्छगणान्हत्वा चान्यान्पृथग्विधान् । अज्ञानान्मूढवद्ब्रह्मन्पुत्रदारधनेप्सया ।।"},
{"c": "7.165", "n": "31", "i": 40712, "v": "एकस्यार्थे बहून्हत्वा पुत्रस्याधर्मविद्यथा । स्वकर्मस्थान्विकर्मस्थो न व्यपत्रपसे कथम् ।।"},
{"c": "7.165", "n": "32", "i": 40713, "v": "स चाद्य पतितः शेते पृष्टेनावेदितस्तव । धर्मराजेन तद्वाक्यं नातिशङ्कितुमर्हसि ।।"},
{"c": "7.165", "n": "33", "i": 40714, "v": "एवमुक्तस्ततो द्रोणो भीमेनोत्सृज्य तद्धनुः । सर्वाण्यस्त्राणि धर्मात्मा हातुकामोऽभ्यभाषत । कर्ण कर्ण महेष्वास कृप दुर्योधनेति च ।।"},
{"c": "7.165", "n": "34", "i": 40715, "v": "संग्रामे क्रियतां यत्नो ब्रवीम्येष पुनः पुनः । पाण्डवेभ्यः शिवं वोऽस्तु शस्त्रमभ्युत्सृजाम्यहम् ।।"},
{"c": "7.165", "n": "35", "i": 40716, "v": "इति तत्र महाराज प्राक्रोशद्द्रौणिमेव च । उत्सृज्य च रणे शस्त्रं रथोपस्थे निवेश्य च । अभयं सर्वभूतानां प्रददौ योगयुक्तवान् ।।"},
{"c": "7.165", "n": "36", "i": 40717, "v": "तस्य तच्छिद्रमाज्ञाय धृष्टद्युम्नः समुत्थितः । खड्गी रथादवप्लुत्य सहसा द्रोणमभ्ययात् ।।"},
{"c": "7.165", "n": "37", "i": 40718, "v": "हाहाकृतानि भूतानि मानुषाणीतराणि च । द्रोणं तथागतं दृष्ट्वा धृष्टद्युम्नवशं गतम् ।।"},
{"c": "7.165", "n": "38", "i": 40719, "v": "हाहाकारं भृशं चक्रुरहो धिगिति चाब्रुवन् । द्रोणोऽपि शस्त्राण्युत्सृज्य परमं साम्यमास्थितः ।।"},
{"c": "7.165", "n": "39", "i": 40720, "v": "तथोक्त्वा योगमास्थाय ज्योतिर्भूतो महातपाः । दिवमाक्रामदाचार्यः सद्भिः सह दुराक्रमम् ।।"},
{"c": "7.165", "n": "40", "i": 40721, "v": "द्वौ सूर्याविति नो बुद्धिरासीत्तस्मिंस्तथा गते । एकाग्रमिव चासीद्धि ज्योतिर्भिः पूरितं नभः । समपद्यत चार्काभे भारद्वाजनिशाकरे ।।"},
{"c": "7.165", "n": "41", "i": 40722, "v": "निमेषमात्रेण च तज्ज्योतिरन्तरधीयत । आसीत्किलकिलाशब्दः प्रहृष्टानां दिवौकसाम् । ब्रह्मलोकं गते द्रोणे धृष्टद्युम्ने च मोहिते ।।"},
{"c": "7.165", "n": "42", "i": 40723, "v": "वयमेव तदाद्राक्ष्म पञ्च मानुषयोनयः । योगयुक्तं महात्मानं गच्छन्तं परमां गतिम् ।।"},
{"c": "7.165", "n": "43", "i": 40724, "v": "अहं धनंजयः पार्थः कृपः शारद्वतो द्विजः । वासुदेवश्च वार्ष्णेयो धर्मराजश्च पाण्डवः ।।"},
{"c": "7.165", "n": "44", "i": 40725, "v": "अन्ये तु सर्वे नापश्यन्भारद्वाजस्य धीमतः । महिमानं महाराज योगयुक्तस्य गच्छतः ।।"},
{"c": "7.165", "n": "45", "i": 40726, "v": "गतिं परमिकां प्राप्तमजानन्तो नृयोनयः । नापश्यन्गच्छमानं हि तं सार्धमृषिपुंगवैः । आचार्यं योगमास्थाय ब्रह्मलोकमरिंदमम् ।।"},
{"c": "7.165", "n": "46", "i": 40727, "v": "वितुन्नाङ्गं शरशतैर्न्यस्तायुधमसृक्क्षरम् । धिक्कृतः पार्षतस्तं तु सर्वभूतैः परामृशत् ।।"},
{"c": "7.165", "n": "47", "i": 40728, "v": "तस्य मूर्धानमालम्ब्य गतसत्त्वस्य देहिनः । किंचिदब्रुवतः कायाद्विचकर्तासिना शिरः ।।"},
{"c": "7.165", "n": "48", "i": 40729, "v": "हर्षेण महता युक्तो भारद्वाजे निपातिते । सिंहनादरवं चक्रे भ्रामयन्खड्गमाहवे ।।"},
{"c": "7.165", "n": "49", "i": 40730, "v": "आकर्णपलितः श्यामो वयसाशीतिपञ्चकः । त्वत्कृते व्यचरत्संख्ये स तु षोडशवर्षवत् ।।"},
{"c": "7.165", "n": "50", "i": 40731, "v": "उक्तवांश्च महाबाहुः कुन्तीपुत्रो धनंजयः । जीवन्तमानयाचार्यं मा वधीर्द्रुपदात्मज ।।"},
{"c": "7.165", "n": "51", "i": 40732, "v": "न हन्तव्यो न हन्तव्य इति ते सैनिकाश्च ह । उत्क्रोशन्नर्जुनश्चैव सानुक्रोशस्तमाद्रवत् ।।"},
{"c": "7.165", "n": "52", "i": 40733, "v": "क्रोशमानेऽर्जुने चैव पार्थिवेषु च सर्वशः । धृष्टद्युम्नोऽवधीद्द्रोणं रथतल्पे नरर्षभम् ।।"},
{"c": "7.165", "n": "53", "i": 40734, "v": "शोणितेन परिक्लिन्नो रथाद्भूमिमरिंदमः । लोहिताङ्ग इवादित्यो दुर्दर्शः समपद्यत । एवं तं निहतं संख्ये ददृशे सैनिको जनः ।।"},
{"c": "7.165", "n": "54", "i": 40735, "v": "धृष्टद्युम्नस्तु तद्राजन्भारद्वाजशिरो महत् । तावकानां महेष्वासः प्रमुखे तत्समाक्षिपत् ।।"},
{"c": "7.165", "n": "55", "i": 40736, "v": "ते तु दृष्ट्वा शिरो राजन्भारद्वाजस्य तावकाः । पलायनकृतोत्साहा दुद्रुवुः सर्वतोदिशम् ।।"},
{"c": "7.165", "n": "56", "i": 40737, "v": "द्रोणस्तु दिवमास्थाय नक्षत्रपथमाविशत् । अहमेव तदाद्राक्षं द्रोणस्य निधनं नृप ।।"},
{"c": "7.165", "n": "57", "i": 40738, "v": "ऋषेः प्रसादात्कृष्णस्य सत्यवत्याः सुतस्य च । विधूमामिव संयान्तीमुल्कां प्रज्वलितामिव । अपश्याम दिवं स्तब्ध्वा गच्छन्तं तं महाद्युतिम् ।।"},
{"c": "7.165", "n": "58", "i": 40739, "v": "हते द्रोणे निरुत्साहान्कुरून्पाण्डवसृञ्जयाः । अभ्यद्रवन्महावेगास्ततः सैन्यं व्यदीर्यत ।।"},
{"c": "7.165", "n": "59", "i": 40740, "v": "निहता हयभूयिष्ठाः संग्रामे निशितैः शरैः । तावका निहते द्रोणे गतासव इवाभवन् ।।"},
{"c": "7.165", "n": "60", "i": 40741, "v": "पराजयमथावाप्य परत्र च महद्भयम् । उभयेनैव ते हीना नाविन्दन्धृतिमात्मनः ।।"},
{"c": "7.165", "n": "61", "i": 40742, "v": "अन्विच्छन्तः शरीरं तु भारद्वाजस्य पार्थिवाः । नाध्यगच्छंस्तदा राजन्कबन्धायुतसंकुले ।।"},
{"c": "7.165", "n": "62", "i": 40743, "v": "पाण्डवास्तु जयं लब्ध्वा परत्र च महद्यशः । बाणशब्दरवांश्चक्रुः सिंहनादांश्च पुष्कलान् ।।"},
{"c": "7.165", "n": "63", "i": 40744, "v": "भीमसेनस्ततो राजन्धृष्टद्युम्नश्च पार्षतः । वरूथिन्यामनृत्येतां परिष्वज्य परस्परम् ।।"},
{"c": "7.165", "n": "64", "i": 40745, "v": "अब्रवीच्च तदा भीमः पार्षतं शत्रुतापनम् । भूयोऽहं त्वां विजयिनं परिष्वक्ष्यामि पार्षत । सूतपुत्रे हते पापे धार्तराष्ट्रे च संयुगे ।।"},
{"c": "7.165", "n": "65", "i": 40746, "v": "एतावदुक्त्वा भीमस्तु हर्षेण महता युतः । बाहुशब्देन पृथिवीं कम्पयामास पाण्डवः ।।"},
{"c": "7.165", "n": "66", "i": 40747, "v": "तस्य शब्देन वित्रस्ताः प्राद्रवंस्तावका युधि । क्षत्रधर्मं समुत्सृज्य पलायनपरायणाः ।।"},
{"c": "7.165", "n": "67", "i": 40748, "v": "पाण्डवास्तु जयं लब्ध्वा हृष्टा ह्यासन्विशां पते । अरिक्षयं च संग्रामे तेन ते सुखमाप्नुवन् ।।"},
{"c": "7.165", "n": "68", "i": 40749, "v": "ततो द्रोणे हते राजन्कुरवः शस्त्रपीडिताः । हतप्रवीरा विध्वस्ता भृशं शोकपरायणाः ।।"},
{"c": "7.165", "n": "69", "i": 40750, "v": "विचेतसो हतोत्साहाः कश्मलाभिहतौजसः । आर्तस्वरेण महता पुत्रं ते पर्यवारयन् ।।"},
{"c": "7.165", "n": "70", "i": 40751, "v": "रजस्वला वेपमाना वीक्षमाणा दिशो दश । अश्रुकण्ठा यथा दैत्या हिरण्याक्षे पुरा हते ।।"},
{"c": "7.165", "n": "71", "i": 40752, "v": "स तैः परिवृतो राजा त्रस्तैः क्षुद्रमृगैरिव । अशक्नुवन्नवस्थातुमपायात्तनयस्तव ।।"},
{"c": "7.165", "n": "72", "i": 40753, "v": "क्षुत्पिपासापरिश्रान्तास्ते योधास्तव भारत । आदित्येन च संतप्ता भृशं विमनसोऽभवन् ।।"},
{"c": "7.165", "n": "73", "i": 40754, "v": "भास्करस्येव पतनं समुद्रस्येव शोषणम् । विपर्यासं यथा मेरोर्वासवस्येव निर्जयम् ।।"},
{"c": "7.165", "n": "74", "i": 40755, "v": "अमर्षणीयं तद्दृष्ट्वा भारद्वाजस्य पातनम् । त्रस्तरूपतरा राजन्कौरवाः प्राद्रवन्भयात् ।।"},
{"c": "7.165", "n": "75", "i": 40756, "v": "गान्धारराजः शकुनिस्त्रस्तस्त्रस्ततरैः सह । हतं रुक्मरथं दृष्ट्वा प्राद्रवत्सहितो रथैः ।।"},
{"c": "7.165", "n": "76", "i": 40757, "v": "वरूथिनीं वेगवतीं विद्रुतां सपताकिनीम् । परिगृह्य महासेनां सूतपुत्रोऽपयाद्भयात् ।।"},
{"c": "7.165", "n": "77", "i": 40758, "v": "रथनागाश्वकलिलां पुरस्कृत्य तु वाहिनीम् । मद्राणामीश्वरः शल्यो वीक्षमाणोऽपयाद्भयात् ।।"},
{"c": "7.165", "n": "78", "i": 40759, "v": "हतप्रवीरैर्भूयिष्ठं द्विपैर्बहुपदातिभिः । वृतः शारद्वतोऽगच्छत्कष्टं कष्टमिति ब्रुवन् ।।"},
{"c": "7.165", "n": "79", "i": 40760, "v": "भोजानीकेन शिष्टेन कलिङ्गारट्टबाह्लिकैः । कृतवर्मा वृतो राजन्प्रायात्सुजवनैर्हयैः ।।"},
{"c": "7.165", "n": "80", "i": 40761, "v": "पदातिगणसंयुक्तस्त्रस्तो राजन्भयार्दितः । उलूकः प्राद्रवत्तत्र दृष्ट्वा द्रोणं निपातितम् ।।"},
{"c": "7.165", "n": "81", "i": 40762, "v": "दर्शनीयो युवा चैव शौर्ये च कृतलक्षणः । दुःशासनो भृशोद्विग्नः प्राद्रवद्गजसंवृतः ।।"},
{"c": "7.165", "n": "82", "i": 40763, "v": "गजाश्वरथसंयुक्तो वृतश्चैव पदातिभिः । दुर्योधनो महाराज प्रायात्तत्र महारथः ।।"},
{"c": "7.165", "n": "83", "i": 40764, "v": "गजान्रथान्समारुह्य परस्यापि हयाञ्जनाः । प्रकीर्णकेशा विध्वस्ता न द्वावेकत्र धावतः ।।"},
{"c": "7.165", "n": "84", "i": 40765, "v": "नेदमस्तीति पुरुषा हतोत्साहा हतौजसः । उत्सृज्य कवचानन्ये प्राद्रवंस्तावका विभो ।।"},
{"c": "7.165", "n": "85", "i": 40766, "v": "अन्योन्यं ते समाक्रोशन्सैनिका भरतर्षभ । तिष्ठ तिष्ठेति न च ते स्वयं तत्रावतस्थिरे ।।"},
{"c": "7.165", "n": "86", "i": 40767, "v": "धुर्यान्प्रमुच्य तु रथाद्धतसूतान्स्वलंकृतान् । अधिरुह्य हयान्योधाः क्षिप्रं पद्भिरचोदयन् ।।"},
{"c": "7.165", "n": "87", "i": 40768, "v": "द्रवमाणे तथा सैन्ये त्रस्तरूपे हतौजसि । प्रतिस्रोत इव ग्राहो द्रोणपुत्रः परानियात् ।।"},
{"c": "7.165", "n": "88", "i": 40769, "v": "हत्वा बहुविधां सेनां पाण्डूनां युद्धदुर्मदः । कथंचित्संकटान्मुक्तो मत्तद्विरदविक्रमः ।।"},
{"c": "7.165", "n": "89", "i": 40770, "v": "द्रवमाणं बलं दृष्ट्वा पलायनकृतक्षणम् । दुर्योधनं समासाद्य द्रोणपुत्रोऽब्रवीदिदम् ।।"},
{"c": "7.165", "n": "90", "i": 40771, "v": "किमियं द्रवते सेना त्रस्तरूपेव भारत । द्रवमाणां च राजेन्द्र नावस्थापयसे रणे ।।"},
{"c": "7.165", "n": "91", "i": 40772, "v": "त्वं चापि न यथापूर्वं प्रकृतिस्थो नराधिप । कर्णप्रभृतयश्चेमे नावतिष्ठन्ति पार्थिवाः ।।"},
{"c": "7.165", "n": "92", "i": 40773, "v": "अन्येष्वपि च युद्धेषु नैव सेनाद्रवत्तदा । कच्चित्क्षेमं महाबाहो तव सैन्यस्य भारत ।।"},
{"c": "7.165", "n": "93", "i": 40774, "v": "कस्मिन्निदं हते राजन्रथसिंहे बलं तव । एतामवस्थां संप्राप्तं तन्ममाचक्ष्व कौरव ।।"},
{"c": "7.165", "n": "94", "i": 40775, "v": "तत्तु दुर्योधनः श्रुत्वा द्रोणपुत्रस्य भाषितम् । घोरमप्रियमाख्यातुं नाशकत्पार्थिवर्षभः ।।"},
{"c": "7.165", "n": "95", "i": 40776, "v": "भिन्ना नौरिव ते पुत्रो निमग्नः शोकसागरे । बाष्पेण पिहितो दृष्ट्वा द्रोणपुत्रं रथे स्थितम् ।।"},
{"c": "7.165", "n": "96", "i": 40777, "v": "ततः शारद्वतं राजा सव्रीडमिदमब्रवीत् । शंसेह सर्वं भद्रं ते यथा सैन्यमिदं द्रुतम् ।।"},
{"c": "7.165", "n": "97", "i": 40778, "v": "अथ शारद्वतो राजन्नार्तिं गच्छन्पुनः पुनः । शशंस द्रोणपुत्राय यथा द्रोणो निपातितः ।।"},
{"c": "7.165", "t": "कृप उवाच ।"},
{"c": "7.165", "n": "98", "i": 40779, "v": "वयं द्रोणं पुरस्कृत्य पृथिव्यां प्रवरं रथम् । प्रावर्तयाम संग्रामं पाञ्चालैरेव केवलैः ।।"},
{"c": "7.165", "n": "99", "i": 40780, "v": "ततः प्रवृत्ते संग्रामे विमिश्राः कुरुसोमकाः । अन्योन्यमभिगर्जन्तः शस्त्रैर्देहानपातयन् ।।"},
{"c": "7.165", "n": "100", "i": 40781, "v": "ततो द्रोणो ब्राह्ममस्त्रं विकुर्वाणो नरर्षभः । अहनच्छात्रवान्भल्लैः शतशोऽथ सहस्रशः ।।"},
{"c": "7.165", "n": "101", "i": 40782, "v": "पाण्डवाः केकया मत्स्याः पाञ्चालाश्च विशेषतः । संख्ये द्रोणरथं प्राप्य व्यनशन्कालचोदिताः ।।"},
{"c": "7.165", "n": "102", "i": 40783, "v": "सहस्रं रथसिंहानां द्विसाहस्रं च दन्तिनाम् । द्रोणो ब्रह्मास्त्रनिर्दग्धं प्रेषयामास मृत्यवे ।।"},
{"c": "7.165", "n": "103", "i": 40784, "v": "आकर्णपलितः श्यामो वयसाशीतिपञ्चकः । रणे पर्यचरद्द्रोणो वृद्धः षोडशवर्षवत् ।।"},
{"c": "7.165", "n": "104", "i": 40785, "v": "क्लिश्यमानेषु सैन्येषु वध्यमानेषु राजसु । अमर्षवशमापन्नाः पाञ्चाला विमुखाभवन् ।।"},
{"c": "7.165", "n": "105", "i": 40786, "v": "तेषु किंचित्प्रभग्नेषु विमुखेषु सपत्नजित् । दिव्यमस्त्रं विकुर्वाणो बभूवार्क इवोदितः ।।"},
{"c": "7.165", "n": "106", "i": 40787, "v": "स मध्यं प्राप्य पाण्डूनां शररश्मिः प्रतापवान् । मध्यंगत इवादित्यो दुष्प्रेक्ष्यस्ते पिताभवत् ।।"},
{"c": "7.165", "n": "107", "i": 40788, "v": "ते दह्यमाना द्रोणेन सूर्येणेव विराजता । दग्धवीर्या निरुत्साहा बभूवुर्गतचेतसः ।।"},
{"c": "7.165", "n": "108", "i": 40789, "v": "तान्दृष्ट्वा पीडितान्बाणैर्द्रोणेन मधुसूदनः । जयैषी पाण्डुपुत्राणामिदं वचनमब्रवीत् ।।"},
{"c": "7.165", "n": "109", "i": 40790, "v": "नैष जातु परैः शक्यो जेतुं शस्त्रभृतां वरः । अपि वृत्रहणा संख्ये रथयूथपयूथपः ।।"},
{"c": "7.165", "n": "110", "i": 40791, "v": "ते यूयं धर्ममुत्सृज्य जयं रक्षत पाण्डवाः । यथा वः संयुगे सर्वान्न हन्याद्रुक्मवाहनः ।।"},
{"c": "7.165", "n": "111", "i": 40792, "v": "अश्वत्थाम्नि हते नैष युध्येदिति मतिर्मम । हतं तं संयुगे कश्चिदाख्यात्वस्मै मृषा नरः ।।"},
{"c": "7.165", "n": "112", "i": 40793, "v": "एतन्नारोचयद्वाक्यं कुन्तीपुत्रो धनंजयः । अरोचयंस्तु सर्वेऽन्ये कृच्छ्रेण तु युधिष्ठिरः ।।"},
{"c": "7.165", "n": "113", "i": 40794, "v": "भीमसेनस्तु सव्रीडमब्रवीत्पितरं तव । अश्वत्थामा हत इति तच्चाबुध्यत ते पिता ।।"},
{"c": "7.165", "n": "114", "i": 40795, "v": "स शङ्कमानस्तन्मिथ्या धर्मराजमपृच्छत । हतं वाप्यहतं वाजौ त्वां पिता पुत्रवत्सलः ।।"},
{"c": "7.165", "n": "115", "i": 40796, "v": "तदतथ्यभये मग्नो जये सक्तो युधिष्ठिरः । अश्वत्थामानमाहेदं हतः कुञ्जर इत्युत । भीमेन गिरिवर्ष्माणं मालवस्येन्द्रवर्मणः ।।"},
{"c": "7.165", "n": "116", "i": 40797, "v": "उपसृत्य तदा द्रोणमुच्चैरिदमभाषत । यस्यार्थे शस्त्रमाधत्से यमवेक्ष्य च जीवसि । पुत्रस्ते दयितो नित्यं सोऽश्वत्थामा निपातितः ।।"},
{"c": "7.165", "n": "117", "i": 40798, "v": "तच्छ्रुत्वा विमनास्तत्र आचार्यो महदप्रियम् । नियम्य दिव्यान्यस्त्राणि नायुध्यत यथा पुरा ।।"},
{"c": "7.165", "n": "118", "i": 40799, "v": "तं दृष्ट्वा परमोद्विग्नं शोकोपहतचेतसम् । पाञ्चालराजस्य सुतः क्रूरकर्मा समाद्रवत् ।।"},
{"c": "7.165", "n": "119", "i": 40800, "v": "तं दृष्ट्वा विहितं मृत्युं लोकतत्त्वविचक्षणः । दिव्यान्यस्त्राण्यथोत्सृज्य रणे प्राय उपाविशत् ।।"},
{"c": "7.165", "n": "120", "i": 40801, "v": "ततोऽस्य केशान्सव्येन गृहीत्वा पाणिना तदा । पार्षतः क्रोशमानानां वीराणामच्छिनच्छिरः ।।"},
{"c": "7.165", "n": "121", "i": 40802, "v": "न हन्तव्यो न हन्तव्य इति ते सर्वतोऽब्रुवन् । तथैव चार्जुनो वाहादवरुह्यैनमाद्रवत् ।।"},
{"c": "7.165", "n": "122", "i": 40803, "v": "उद्यम्य बाहू त्वरितो ब्रुवाणश्च पुनः पुनः । जीवन्तमानयाचार्यं मा वधीरिति धर्मवित् ।।"},
{"c": "7.165", "n": "123", "i": 40804, "v": "तथापि वार्यमाणेन कौरवैरर्जुनेन च । हत एव नृशंसेन पिता तव नरर्षभ ।।"},
{"c": "7.165", "n": "124", "i": 40805, "v": "सैनिकाश्च ततः सर्वे प्राद्रवन्त भयार्दिताः । वयं चापि निरुत्साहा हते पितरि तेऽनघ ।।"},
{"c": "7.165", "t": "संजय उवाच ।"},
{"c": "7.165", "n": "125", "i": 40806, "v": "तच्छ्रुत्वा द्रोणपुत्रस्तु निधनं पितुराहवे । क्रोधमाहारयत्तीव्रं पदाहत इवोरगः ।।"},
{"c": "7.166", "t": "धृतराष्ट्र उवाच ।"},
{"c": "7.166", "n": "1", "i": 40807, "v": "अधर्मेण हतं श्रुत्वा धृष्टद्युम्नेन संजय । ब्राह्मणं पितरं वृद्धमश्वत्थामा किमब्रवीत् ।।"},
{"c": "7.166", "n": "2", "i": 40808, "v": "मानुषं वारुणाग्नेयं ब्राह्ममस्त्रं च वीर्यवान् । ऐन्द्रं नारायणं चैव यस्मिन्नित्यं प्रतिष्ठितम् ।।"},
{"c": "7.166", "n": "3", "i": 40809, "v": "तमधर्मेण धर्मिष्ठं धृष्टद्युम्नेन संजय । श्रुत्वा निहतमाचार्यमश्वत्थामा किमब्रवीत् ।।"},
{"c": "7.166", "n": "4", "i": 40810, "v": "येन रामादवाप्येह धनुर्वेदं महात्मना । प्रोक्तान्यस्त्राणि दिव्यानि पुत्राय गुरुकाङ्क्षिणे ।।"},
{"c": "7.166", "n": "5", "i": 40811, "v": "एकमेव हि लोकेऽस्मिन्नात्मनो गुणवत्तरम् । इच्छन्ति पुत्रं पुरुषा लोके नान्यं कथंचन ।।"},
{"c": "7.166", "n": "6", "i": 40812, "v": "आचार्याणां भवन्त्येव रहस्यानि महात्मनाम् । तानि पुत्राय वा दद्युः शिष्यायानुगताय वा ।।"},
{"c": "7.166", "n": "7", "i": 40813, "v": "स शिल्पं प्राप्य तत्सर्वं सविशेषं च संजय । शूरः शारद्वतीपुत्रः संख्ये द्रोणादनन्तरः ।।"},
{"c": "7.166", "n": "8", "i": 40814, "v": "रामस्यानुमतः शास्त्रे पुरंदरसमो युधि । कार्तवीर्यसमो वीर्ये बृहस्पतिसमो मतौ ।।"},
{"c": "7.166", "n": "9", "i": 40815, "v": "महीधरसमो धृत्या तेजसाग्निसमो युवा । समुद्र इव गाम्भीर्ये क्रोधे सर्पविषोपमः ।।"},
{"c": "7.166", "n": "10", "i": 40816, "v": "स रथी प्रथमो लोके दृढधन्वा जितक्लमः । शीघ्रोऽनिल इवाक्रन्दे चरन्क्रुद्ध इवान्तकः ।।"},
{"c": "7.166", "n": "11", "i": 40817, "v": "अस्यता येन संग्रामे धरण्यभिनिपीडिता । यो न व्यथति संग्रामे वीरः सत्यपराक्रमः ।।"},
{"c": "7.166", "n": "12", "i": 40818, "v": "वेदस्नातो व्रतस्नातो धनुर्वेदे च पारगः । महोदधिरिवाक्षोभ्यो रामो दाशरथिर्यथा ।।"},
{"c": "7.166", "n": "13", "i": 40819, "v": "तमधर्मेण धर्मिष्ठं धृष्टद्युम्नेन संयुगे । श्रुत्वा निहतमाचार्यमश्वत्थामा किमब्रवीत् ।।"},
{"c": "7.166", "n": "14", "i": 40820, "v": "धृष्टद्युम्नस्य यो मृत्युः सृष्टस्तेन महात्मना । यथा द्रोणस्य पाञ्चाल्यो यज्ञसेनसुतोऽभवत् ।।"},
{"c": "7.166", "n": "15", "i": 40821, "v": "तं नृशंसेन पापेन क्रूरेणात्यल्पदर्शिना । श्रुत्वा निहतमाचार्यमश्वत्थामा किमब्रवीत् ।।"},
{"c": "7.166", "t": "संजय उवाच ।"},
{"c": "7.166", "n": "16", "i": 40822, "v": "छद्मना निहतं श्रुत्वा पितरं पापकर्मणा । बाष्पेणापूर्यत द्रौणी रोषेण च नरर्षभ ।।"},
{"c": "7.166", "n": "17", "i": 40823, "v": "तस्य क्रुद्धस्य राजेन्द्र वपुर्दिव्यमदृश्यत । अन्तकस्येव भूतानि जिहीर्षोः कालपर्यये ।।"},
{"c": "7.166", "n": "18", "i": 40824, "v": "अश्रुपूर्णे ततो नेत्रे अपमृज्य पुनः पुनः । उवाच कोपान्निःश्वस्य दुर्योधनमिदं वचः ।।"},
{"c": "7.166", "n": "19", "i": 40825, "v": "पिता मम यथा क्षुद्रैर्न्यस्तशस्त्रो निपातितः । धर्मध्वजवता पापं कृतं तद्विदितं मम । अनार्यं सुनृशंसस्य धर्मपुत्रस्य मे श्रुतम् ।।"},
{"c": "7.166", "n": "20", "i": 40826, "v": "युद्धेष्वपि प्रवृत्तानां ध्रुवौ जयपराजयौ । द्वयमेतद्भवेद्राजन्वधस्तत्र प्रशस्यते ।।"},
{"c": "7.166", "n": "21", "i": 40827, "v": "न्यायवृत्तो वधो यस्तु संग्रामे युध्यतो भवेत् । न स दुःखाय भवति तथा दृष्टो हि स द्विजः ।।"},
{"c": "7.166", "n": "22", "i": 40828, "v": "गतः स वीरलोकाय पिता मम न संशयः । न शोच्यः पुरुषव्याघ्रस्तथा स निधनं गतः ।।"},
{"c": "7.166", "n": "23", "i": 40829, "v": "यत्तु धर्मप्रवृत्तः सन्केशग्रहणमाप्तवान् । पश्यतां सर्वसैन्यानां तन्मे मर्माणि कृन्तति ।।"},
{"c": "7.166", "n": "24", "i": 40830, "v": "कामात्क्रोधादवज्ञानाद्दर्पाद्बाल्येन वा पुनः । वैधर्मिकानि कुर्वन्ति तथा परिभवेन च ।।"},
{"c": "7.166", "n": "25", "i": 40831, "v": "तदिदं पार्षतेनेह महदाधर्मिकं कृतम् । अवज्ञाय च मां नूनं नृशंसेन दुरात्मना ।।"},
{"c": "7.166", "n": "26", "i": 40832, "v": "तस्यानुबन्धं स द्रष्टा धृष्टद्युम्नः सुदारुणम् । अनार्यं परमं कृत्वा मिथ्यावादी च पाण्डवः ।।"},
{"c": "7.166", "n": "27", "i": 40833, "v": "यो ह्यसौ छद्मनाचार्यं शस्त्रं संन्यासयत्तदा । तस्याद्य धर्मराजस्य भूमिः पास्यति शोणितम् ।।"},
{"c": "7.166", "n": "28", "i": 40834, "v": "सर्वोपायैर्यतिष्यामि पाञ्चालानामहं वधे । धृष्टद्युम्नं च समरे हन्ताहं पापकारिणम् ।।"},
{"c": "7.166", "n": "29", "i": 40835, "v": "कर्मणा येन तेनेह मृदुना दारुणेन वा । पाञ्चालानां वधं कृत्वा शान्तिं लब्धास्मि कौरव ।।"},
{"c": "7.166", "n": "30", "i": 40836, "v": "यदर्थं पुरुषव्याघ्र पुत्रमिच्छन्ति मानवाः । प्रेत्य चेह च संप्राप्तं त्राणाय महतो भयात् ।।"},
{"c": "7.166", "n": "31", "i": 40837, "v": "पित्रा तु मम सावस्था प्राप्ता निर्बन्धुना यथा । मयि शैलप्रतीकाशे पुत्रे शिष्ये च जीवति ।।"},
{"c": "7.166", "n": "32", "i": 40838, "v": "धिङ्ममास्त्राणि दिव्यानि धिग्बाहू धिक्पराक्रमम् । यन्मां द्रोणः सुतं प्राप्य केशग्रहणमाप्तवान् ।।"},
{"c": "7.166", "n": "33", "i": 40839, "v": "स तथाहं करिष्यामि यथा भरतसत्तम । परलोकगतस्यापि गमिष्याम्यनृणः पितुः ।।"},
{"c": "7.166", "n": "34", "i": 40840, "v": "आर्येण तु न वक्तव्या कदाचित्स्तुतिरात्मनः । पितुर्वधममृष्यंस्तु वक्ष्याम्यद्येह पौरुषम् ।।"},
{"c": "7.166", "n": "35", "i": 40841, "v": "अद्य पश्यन्तु मे वीर्यं पाण्डवाः सजनार्दनाः । मृद्नतः सर्वसैन्यानि युगान्तमिव कुर्वतः ।।"},
{"c": "7.166", "n": "36", "i": 40842, "v": "न हि देवा न गन्धर्वा नासुरा न च राक्षसाः । अद्य शक्ता रणे जेतुं रथस्थं मां नरर्षभ ।।"},
{"c": "7.166", "n": "37", "i": 40843, "v": "मदन्यो नास्ति लोकेऽस्मिन्नर्जुनाद्वास्त्रवित्तमः । अहं हि ज्वलतां मध्ये मयूखानामिवांशुमान् । प्रयोक्ता देवसृष्टानामस्त्राणां पृतनागतः ।।"},
{"c": "7.166", "n": "38", "i": 40844, "v": "कृशाश्वतनया ह्यद्य मत्प्रयुक्ता महामृधे । दर्शयन्तोऽऽत्मनो वीर्यं प्रमथिष्यन्ति पाण्डवान् ।।"},
{"c": "7.166", "n": "39", "i": 40845, "v": "अद्य सर्वा दिशो राजन्धाराभिरिव संकुलाः । आवृताः पत्रिभिस्तीक्ष्णैर्द्रष्टारो मामकैरिह ।।"},
{"c": "7.166", "n": "40", "i": 40846, "v": "किरन्हि शरजालानि सर्वतो भैरवस्वरम् । शत्रून्निपातयिष्यामि महावात इव द्रुमान् ।।"},
{"c": "7.166", "n": "41", "i": 40847, "v": "न च जानाति बीभत्सुस्तदस्त्रं न जनार्दनः । न भीमसेनो न यमौ न च राजा युधिष्ठिरः ।।"},
{"c": "7.166", "n": "42", "i": 40848, "v": "न पार्षतो दुरात्मासौ न शिखण्डी न सात्यकिः । यदिदं मयि कौरव्य सकल्यं सनिवर्तनम् ।।"},
{"c": "7.166", "n": "43", "i": 40849, "v": "नारायणाय मे पित्रा प्रणम्य विधिपूर्वकम् । उपहारः पुरा दत्तो ब्रह्मरूप उपस्थिते ।।"},
{"c": "7.166", "n": "44", "i": 40850, "v": "तं स्वयं प्रतिगृह्याथ भगवान्स वरं ददौ । वव्रे पिता मे परममस्त्रं नारायणं ततः ।।"},
{"c": "7.166", "n": "45", "i": 40851, "v": "अथैनमब्रवीद्राजन्भगवान्देवसत्तमः । भविता त्वत्समो नान्यः कश्चिद्युधि नरः क्वचित् ।।"},
{"c": "7.166", "n": "46", "i": 40852, "v": "न त्विदं सहसा ब्रह्मन्प्रयोक्तव्यं कथंचन । न ह्येतदस्त्रमन्यत्र वधाच्छत्रोर्निवर्तते ।।"},
{"c": "7.166", "n": "47", "i": 40853, "v": "न चैतच्छक्यते ज्ञातुं को न वध्येदिति प्रभो । अवध्यमपि हन्याद्धि तस्मान्नैतत्प्रयोजयेत् ।।"},
{"c": "7.166", "n": "48", "i": 40854, "v": "वधः संख्ये द्रवश्चैव शस्त्राणां च विसर्जनम् । प्रयाचनं च शत्रूणां गमनं शरणस्य च ।।"},
{"c": "7.166", "n": "49", "i": 40855, "v": "एते प्रशमने योगा महास्त्रस्य परंतप । सर्वथा पीडितो हि स्यादवध्यान्पीडयन्रणे ।।"},
{"c": "7.166", "n": "50", "i": 40856, "v": "तज्जग्राह पिता मह्यमब्रवीच्चैव स प्रभुः । त्वं वर्षिष्यसि दिव्यानि शस्त्रवर्षाण्यनेकशः । अनेनास्त्रेण संग्रामे तेजसा च ज्वलिष्यसि ।।"},
{"c": "7.166", "n": "51", "i": 40857, "v": "एवमुक्त्वा स भगवान्दिवमाचक्रमे प्रभुः । एतन्नारायणादस्त्रं तत्प्राप्तं मम बन्धुना ।।"},
{"c": "7.166", "n": "52", "i": 40858, "v": "तेनाहं पाण्डवांश्चैव पाञ्चालान्मत्स्यकेकयान् । विद्रावयिष्यामि रणे शचीपतिरिवासुरान् ।।"},
{"c": "7.166", "n": "53", "i": 40859, "v": "यथा यथाहमिच्छेयं तथा भूत्वा शरा मम । निपतेयुः सपत्नेषु विक्रमत्स्वपि भारत ।।"},
{"c": "7.166", "n": "54", "i": 40860, "v": "यथेष्टमश्मवर्षेण प्रवर्षिष्ये रणे स्थितः । अयोमुखैश्च विहगैर्द्रावयिष्ये महारथान् । परश्वधांश्च विविधान्प्रसक्ष्येऽहमसंशयम् ।।"},
{"c": "7.166", "n": "55", "i": 40861, "v": "सोऽहं नारायणास्त्रेण महता शत्रुतापन । शत्रून्विध्वंसयिष्यामि कदर्थीकृत्य पाण्डवान् ।।"},
{"c": "7.166", "n": "56", "i": 40862, "v": "मित्रब्रह्मगुरुद्वेषी जाल्मकः सुविगर्हितः । पाञ्चालापसदश्चाद्य न मे जीवन्विमोक्ष्यते ।।"},
{"c": "7.166", "n": "57", "i": 40863, "v": "तच्छ्रुत्वा द्रोणपुत्रस्य पर्यवर्तत वाहिनी । ततः सर्वे महाशङ्खान्दध्मुः पुरुषसत्तमाः ।।"},
{"c": "7.166", "n": "58", "i": 40864, "v": "भेरीश्चाभ्यहनन्हृष्टा डिण्डिमांश्च सहस्रशः । तथा ननाद वसुधा खुरनेमिप्रपीडिता । स शब्दस्तुमुलः खं द्यां पृथिवीं च व्यनादयत् ।।"},
{"c": "7.166", "n": "59", "i": 40865, "v": "तं शब्दं पाण्डवाः श्रुत्वा पर्जन्यनिनदोपमम् । समेत्य रथिनां श्रेष्ठाः सहिताः संन्यमन्त्रयन् ।।"},
{"c": "7.166", "n": "60", "i": 40866, "v": "तथोक्त्वा द्रोणपुत्रोऽपि तदोपस्पृश्य भारत । प्रादुश्चकार तद्दिव्यमस्त्रं नारायणं तदा ।।"},
{"c": "7.167", "t": "संजय उवाच ।"},
{"c": "7.167", "n": "1", "i": 40867, "v": "प्रादुर्भूते ततस्तस्मिन्नस्त्रे नारायणे तदा । प्रावात्सपृषतो वायुरनभ्रे स्तनयित्नुमान् ।।"},
{"c": "7.167", "n": "2", "i": 40868, "v": "चचाल पृथिवी चापि चुक्षुभे च महोदधिः । प्रतिस्रोतः प्रवृत्ताश्च गन्तुं तत्र समुद्रगाः ।।"},
{"c": "7.167", "n": "3", "i": 40869, "v": "शिखराणि व्यदीर्यन्त गिरीणां तत्र भारत । अपसव्यं मृगाश्चैव पाण्डुपुत्रान्प्रचक्रिरे ।।"},
{"c": "7.167", "n": "4", "i": 40870, "v": "तमसा चावकीर्यन्त सूर्यश्च कलुषोऽभवत् । संपतन्ति च भूतानि क्रव्यादानि प्रहृष्टवत् ।।"},
{"c": "7.167", "n": "5", "i": 40871, "v": "देवदानवगन्धर्वास्त्रस्ता आसन्विशां पते । कथं कथाभवत्तीव्रा दृष्ट्वा तद्व्याकुलं महत् ।।"},
{"c": "7.167", "n": "6", "i": 40872, "v": "व्यथिताः सर्वराजानस्तदा ह्यासन्विचेतसः । तद्दृष्ट्वा घोररूपं तु द्रौणेरस्त्रं भयावहम् ।।"},
{"c": "7.167", "t": "धृतराष्ट्र उवाच ।"},
{"c": "7.167", "n": "7", "i": 40873, "v": "निवर्तितेषु सैन्येषु द्रोणपुत्रेण संयुगे । भृशं शोकाभितप्तेन पितुर्वधममृष्यता ।।"},
{"c": "7.167", "n": "8", "i": 40874, "v": "कुरूनापततो दृष्ट्वा धृष्टद्युम्नस्य रक्षणे । को मन्त्रः पाण्डवेष्वासीत्तन्ममाचक्ष्व संजय ।।"},
{"c": "7.167", "t": "संजय उवाच ।"},
{"c": "7.167", "n": "9", "i": 40875, "v": "प्रागेव विद्रुतान्दृष्ट्वा धार्तराष्ट्रान्युधिष्ठिरः । पुनश्च तुमुलं शब्दं श्रुत्वार्जुनमभाषत ।।"},
{"c": "7.167", "n": "10", "i": 40876, "v": "आचार्ये निहते द्रोणे धृष्टद्युम्नेन संयुगे । निहते वज्रहस्तेन यथा वृत्रे महासुरे ।।"},
{"c": "7.167", "n": "11", "i": 40877, "v": "नाशंसन्त जयं युद्धे दीनात्मानो धनंजय । आत्मत्राणे मतिं कृत्वा प्राद्रवन्कुरवो यथा ।।"},
{"c": "7.167", "n": "12", "i": 40878, "v": "केचिद्भ्रान्तै रथैस्तूर्णं निहतपार्ष्णियन्तृभिः । विपताकध्वजच्छत्रैः पार्थिवाः शीर्णकूबरैः ।।"},
{"c": "7.167", "n": "13", "i": 40879, "v": "भग्ननीडैराकुलाश्वैरारुह्यान्ये विचेतसः । भीताः पादैर्हयान्केचित्त्वरयन्तः स्वयं रथैः । युगचक्राक्षभग्नैश्च द्रुताः केचिद्भयातुराः ।।"},
{"c": "7.167", "n": "14", "i": 40880, "v": "गजस्कन्धेषु संस्यूता नाराचैश्चलितासनाः । शरार्तैर्विद्रुतैर्नागैर्हृताः केचिद्दिशो दश ।।"},
{"c": "7.167", "n": "15", "i": 40881, "v": "विशस्त्रकवचाश्चान्ये वाहनेभ्यः क्षितिं गताः । संछिन्ना नेमिषु गता मृदिताश्च हयद्विपैः ।।"},
{"c": "7.167", "n": "16", "i": 40882, "v": "क्रोशन्तस्तात पुत्रेति पलायन्तोऽपरे भयात् । नाभिजानन्ति चान्योन्यं कश्मलाभिहतौजसः ।।"},
{"c": "7.167", "n": "17", "i": 40883, "v": "पुत्रान्पितॄन्सखीन्भ्रातॄन्समारोप्य दृढक्षतान् । जलेन क्लेदयन्त्यन्ये विमुच्य कवचान्यपि ।।"},
{"c": "7.167", "n": "18", "i": 40884, "v": "अवस्थां तादृशीं प्राप्य हते द्रोणे द्रुतं बलम् । पुनरावर्तितं केन यदि जानासि शंस मे ।।"},
{"c": "7.167", "n": "19", "i": 40885, "v": "हयानां हेषतां शब्दः कुञ्जराणां च बृंहताम् । रथनेमिस्वनश्चात्र विमिश्रः श्रूयते महान् ।।"},
{"c": "7.167", "n": "20", "i": 40886, "v": "एते शब्दा भृशं तीव्राः प्रवृत्ताः कुरुसागरे । मुहुर्मुहुरुदीर्यन्तः कम्पयन्ति हि मामकान् ।।"},
{"c": "7.167", "n": "21", "i": 40887, "v": "य एष तुमुलः शब्दः श्रूयते लोमहर्षणः । सेन्द्रानप्येष लोकांस्त्रीन्भञ्ज्यादिति मतिर्मम ।।"},
{"c": "7.167", "n": "22", "i": 40888, "v": "मन्ये वज्रधरस्यैष निनादो भैरवस्वनः । द्रोणे हते कौरवार्थं व्यक्तमभ्येति वासवः ।।"},
{"c": "7.167", "n": "23", "i": 40889, "v": "प्रहृष्टलोमकूपाः स्म संविग्नरथकुञ्जराः । धनंजय गुरुं श्रुत्वा तत्र नादं सुभीषणम् ।।"},
{"c": "7.167", "n": "24", "i": 40890, "v": "क एष कौरवान्दीर्णानवस्थाप्य महारथः । निवर्तयति युद्धार्थं मृधे देवेश्वरो यथा ।।"},
{"c": "7.167", "t": "अर्जुन उवाच ।"},
{"c": "7.167", "n": "25", "i": 40891, "v": "उद्यम्यात्मानमुग्राय कर्मणे धैर्यमास्थिताः । धमन्ति कौरवाः शङ्खान्यस्य वीर्यमुपाश्रिताः ।।"},
{"c": "7.167", "n": "26", "i": 40892, "v": "यत्र ते संशयो राजन्न्यस्तशस्त्रे गुरौ हते । धार्तराष्ट्रानवस्थाप्य क एष नदतीति ह ।।"},
{"c": "7.167", "n": "27", "i": 40893, "v": "ह्रीमन्तं तं महाबाहुं मत्तद्विरदगामिनम् । व्याख्यास्याम्युग्रकर्माणं कुरूणामभयंकरम् ।।"},
{"c": "7.167", "n": "28", "i": 40894, "v": "यस्मिञ्जाते ददौ द्रोणो गवां दशशतं धनम् । ब्राह्मणेभ्यो महार्हेभ्यः सोऽश्वत्थामैष गर्जति ।।"},
{"c": "7.167", "n": "29", "i": 40895, "v": "जातमात्रेण वीरेण येनोच्चैःश्रवसा इव । हेषता कम्पिता भूमिर्लोकाश्च सकलास्त्रयः ।।"},
{"c": "7.167", "n": "30", "i": 40896, "v": "तच्छ्रुत्वान्तर्हितं भूतं नाम चास्याकरोत्तदा । अश्वत्थामेति सोऽद्यैष शूरो नदति पाण्डव ।।"},
{"c": "7.167", "n": "31", "i": 40897, "v": "योऽद्यानाथ इवाक्रम्य पार्षतेन हतस्तथा । कर्मणा सुनृशंसेन तस्य नाथो व्यवस्थितः ।।"},
{"c": "7.167", "n": "32", "i": 40898, "v": "गुरुं मे यत्र पाञ्चाल्यः केशपक्षे परामृशत् । तन्न जातु क्षमेद्द्रौणिर्जानन्पौरुषमात्मनः ।।"},
{"c": "7.167", "n": "33", "i": 40899, "v": "उपचीर्णो गुरुर्मिथ्या भवता राज्यकारणात् । धर्मज्ञेन सता नाम सोऽधर्मः सुमहान्कृतः ।।"},
{"c": "7.167", "n": "34", "i": 40900, "v": "सर्वधर्मोपपन्नोऽयं मम शिष्यश्च पाण्डवः । नायं वक्ष्यति मिथ्येति प्रत्ययं कृतवांस्त्वयि ।।"},
{"c": "7.167", "n": "35", "i": 40901, "v": "स सत्यकञ्चुकं नाम प्रविष्टेन ततोऽनृतम् । आचार्य उक्तो भवता हतः कुञ्जर इत्युत ।।"},
{"c": "7.167", "n": "36", "i": 40902, "v": "ततः शस्त्रं समुत्सृज्य निर्ममो गतचेतनः । आसीत्स विह्वलो राजन्यथा दृष्टस्त्वया विभुः ।।"},
{"c": "7.167", "n": "37", "i": 40903, "v": "स तु शोकेन चाविष्टो विमुखः पुत्रवत्सलः । शाश्वतं धर्ममुत्सृज्य गुरुः शिष्येण घातितः ।।"},
{"c": "7.167", "n": "38", "i": 40904, "v": "न्यस्तशस्त्रमधर्मेण घातयित्वा गुरुं भवान् । रक्षत्विदानीं सामात्यो यदि शक्नोषि पार्षतम् ।।"},
{"c": "7.167", "n": "39", "i": 40905, "v": "ग्रस्तमाचार्यपुत्रेण क्रुद्धेन हतबन्धुना । सर्वे वयं परित्रातुं न शक्ष्यामोऽद्य पार्षतम् ।।"},
{"c": "7.167", "n": "40", "i": 40906, "v": "सौहार्दं सर्वभूतेषु यः करोत्यतिमात्रशः । सोऽद्य केशग्रहं श्रुत्वा पितुर्धक्ष्यति नो रणे ।।"},
{"c": "7.167", "n": "41", "i": 40907, "v": "विक्रोशमाने हि मयि भृशमाचार्यगृद्धिनि । अवकीर्य स्वधर्मं हि शिष्येण निहतो गुरुः ।।"},
{"c": "7.167", "n": "42", "i": 40908, "v": "यदा गतं वयो भूयः शिष्टमल्पतरं च नः । तस्येदानीं विकारोऽयमधर्मो यत्कृतो महान् ।।"},
{"c": "7.167", "n": "43", "i": 40909, "v": "पितेव नित्यं सौहार्दात्पितेव स हि धर्मतः । सोऽल्पकालस्य राज्यस्य कारणान्निहतो गुरुः ।।"},
{"c": "7.167", "n": "44", "i": 40910, "v": "धृतराष्ट्रेण भीष्माय द्रोणाय च विशां पते । विसृष्टा पृथिवी सर्वा सह पुत्रैश्च तत्परैः ।।"},
{"c": "7.167", "n": "45", "i": 40911, "v": "स प्राप्य तादृशीं वृत्तिं सत्कृतः सततं परैः । अवृणीत सदा पुत्रान्मामेवाभ्यधिकं गुरुः ।।"},
{"c": "7.167", "n": "46", "i": 40912, "v": "अक्षीयमाणो न्यस्तास्त्रस्त्वद्वाक्येनाहवे हतः । न त्वेनं युध्यमानं वै हन्यादपि शतक्रतुः ।।"},
{"c": "7.167", "n": "47", "i": 40913, "v": "तस्याचार्यस्य वृद्धस्य द्रोहो नित्योपकारिणः । कृतो ह्यनार्यैरस्माभी राज्यार्थे लघुबुद्धिभिः ।।"},
{"c": "7.167", "n": "48", "i": 40914, "v": "पुत्रान्भ्रातॄन्पितॄन्दाराञ्जीवितं चैव वासविः । त्यजेत्सर्वं मम प्रेम्णा जानात्येतद्धि मे गुरुः ।।"},
{"c": "7.167", "n": "49", "i": 40915, "v": "स मया राज्यकामेन हन्यमानोऽप्युपेक्षितः । तस्मादवाक्शिरा राजन्प्राप्तोऽस्मि नरकं विभो ।।"},
{"c": "7.167", "n": "50", "i": 40916, "v": "ब्राह्मणं वृद्धमाचार्यं न्यस्तशस्त्रं यथा मुनिम् । घातयित्वाद्य राज्यार्थे मृतं श्रेयो न जीवितम् ।।"},
{"c": "7.168", "t": "संजय उवाच ।"},
{"c": "7.168", "n": "1", "i": 40917, "v": "अर्जुनस्य वचः श्रुत्वा नोचुस्तत्र महारथाः । अप्रियं वा प्रियं वापि महाराज धनंजयम् ।।"},
{"c": "7.168", "n": "2", "i": 40918, "v": "ततः क्रुद्धो महाबाहुर्भीमसेनोऽभ्यभाषत । उत्स्मयन्निव कौन्तेयमर्जुनं भरतर्षभ ।।"},
{"c": "7.168", "n": "3", "i": 40919, "v": "मुनिर्यथारण्यगतो भाषसे धर्मसंहितम् । न्यस्तदण्डो यथा पार्थ ब्राह्मणः संशितव्रतः ।।"},
{"c": "7.168", "n": "4", "i": 40920, "v": "क्षतात्त्राता क्षताज्जीवन्क्षान्तस्त्रिष्वपि साधुषु । क्षत्रियः क्षितिमाप्नोति क्षिप्रं धर्मं यशः श्रियम् ।।"},
{"c": "7.168", "n": "5", "i": 40921, "v": "स भवान्क्षत्रियगुणैर्युक्तः सर्वैः कुलोद्वहः । अविपश्चिद्यथा वाक्यं व्याहरन्नाद्य शोभसे ।।"},
{"c": "7.168", "n": "6", "i": 40922, "v": "पराक्रमस्ते कौन्तेय शक्रस्येव शचीपतेः । न चातिवर्तसे धर्मं वेलामिव महोदधिः ।।"},
{"c": "7.168", "n": "7", "i": 40923, "v": "न पूजयेत्त्वा कोऽन्वद्य यत्त्रयोदशवार्षिकम् । अमर्षं पृष्ठतः कृत्वा धर्ममेवाभिकाङ्क्षसे ।।"},
{"c": "7.168", "n": "8", "i": 40924, "v": "दिष्ट्या तात मनस्तेऽद्य स्वधर्ममनुवर्तते । आनृशंस्ये च ते दिष्ट्या बुद्धिः सततमच्युत ।।"},
{"c": "7.168", "n": "9", "i": 40925, "v": "यत्तु धर्मप्रवृत्तस्य हृतं राज्यमधर्मतः । द्रौपदी च परामृष्टा सभामानीय शत्रुभिः ।।"},
{"c": "7.168", "n": "10", "i": 40926, "v": "वनं प्रव्राजिताश्चास्म वल्कलाजिनवाससः । अनर्हमाणास्तं भावं त्रयोदश समाः परैः ।।"},
{"c": "7.168", "n": "11", "i": 40927, "v": "एतान्यमर्षस्थानानि मर्षितानि त्वयानघ । क्षत्रधर्मप्रसक्तेन सर्वमेतदनुष्ठितम् ।।"},
{"c": "7.168", "n": "12", "i": 40928, "v": "तमधर्ममपाक्रष्टुमारब्धः सहितस्त्वया । सानुबन्धान्हनिष्यामि क्षुद्रान्राज्यहरानहम् ।।"},
{"c": "7.168", "n": "13", "i": 40929, "v": "त्वया तु कथितं पूर्वं युद्धायाभ्यागता वयम् । घटामश्च यथाशक्ति त्वं तु नोऽद्य जुगुप्ससे ।।"},
{"c": "7.168", "n": "14", "i": 40930, "v": "स्वधर्मं नेच्छसे ज्ञातुं मिथ्या वचनमेव ते । भयार्दितानामस्माकं वाचा मर्माणि कृन्तसि ।।"},
{"c": "7.168", "n": "15", "i": 40931, "v": "वपन्व्रणे क्षारमिव क्षतानां शत्रुकर्शन । विदीर्यते मे हृदयं त्वया वाक्शल्यपीडितम् ।।"},
{"c": "7.168", "n": "16", "i": 40932, "v": "अधर्ममेतद्विपुलं धार्मिकः सन्न बुध्यसे । यत्त्वमात्मानमस्मांश्च प्रशंस्यान्न प्रशंससि । यः कलां षोडशीं त्वत्तो नार्हते तं प्रशंससि ।।"},
{"c": "7.168", "n": "17", "i": 40933, "v": "स्वयमेवात्मनो वक्तुं न युक्तं गुणसंस्तवम् । दारयेयं महीं क्रोधाद्विकिरेयं च पर्वतान् ।।"},
{"c": "7.168", "n": "18", "i": 40934, "v": "आविध्य च गदां गुर्वीं भीमां काञ्चनमालिनीम् । गिरिप्रकाशान्क्षितिजान्भञ्जेयमनिलो यथा ।।"},
{"c": "7.168", "n": "19", "i": 40935, "v": "स त्वमेवंविधं जानन्भ्रातरं मां नरर्षभ । द्रोणपुत्राद्भयं कर्तुं नार्हस्यमितविक्रम ।।"},
{"c": "7.168", "n": "20", "i": 40936, "v": "अथ वा तिष्ठ बीभत्सो सह सर्वैर्नरर्षभैः । अहमेनं गदापाणिर्जेष्याम्येको महाहवे ।।"},
{"c": "7.168", "n": "21", "i": 40937, "v": "ततः पाञ्चालराजस्य पुत्रः पार्थमथाब्रवीत् । संक्रुद्धमिव नर्दन्तं हिरण्यकशिपुं हरिः ।।"},
{"c": "7.168", "n": "22", "i": 40938, "v": "बीभत्सो विप्रकर्माणि विदितानि मनीषिणाम् । याजनाध्यापने दानं तथा यज्ञप्रतिग्रहौ ।।"},
{"c": "7.168", "n": "23", "i": 40939, "v": "षष्ठमध्ययनं नाम तेषां कस्मिन्प्रतिष्ठितः । हतो द्रोणो मया यत्तत्किं मां पार्थ विगर्हसे ।।"},
{"c": "7.168", "n": "24", "i": 40940, "v": "अपक्रान्तः स्वधर्माच्च क्षत्रधर्ममुपाश्रितः । अमानुषेण हन्त्यस्मानस्त्रेण क्षुद्रकर्मकृत् ।।"},
{"c": "7.168", "n": "25", "i": 40941, "v": "तथा मायां प्रयुञ्जानमसह्यं ब्राह्मणब्रुवम् । माययैव निहन्याद्यो न युक्तं पार्थ तत्र किम् ।।"},
{"c": "7.168", "n": "26", "i": 40942, "v": "तस्मिंस्तथा मया शस्ते यदि द्रौणायनी रुषा । कुरुते भैरवं नादं तत्र किं मम हीयते ।।"},
{"c": "7.168", "n": "27", "i": 40943, "v": "न चाद्भुतमिदं मन्ये यद्द्रौणिः शुद्धगर्जया । घातयिष्यति कौरव्यान्परित्रातुमशक्नुवन् ।।"},
{"c": "7.168", "n": "28", "i": 40944, "v": "यच्च मां धार्मिको भूत्वा ब्रवीषि गुरुघातिनम् । तदर्थमहमुत्पन्नः पाञ्चाल्यस्य सुतोऽनलात् ।।"},
{"c": "7.168", "n": "29", "i": 40945, "v": "यस्य कार्यमकार्यं वा युध्यतः स्यात्समं रणे । तं कथं ब्राह्मणं ब्रूयाः क्षत्रियं वा धनंजय ।।"},
{"c": "7.168", "n": "30", "i": 40946, "v": "यो ह्यनस्त्रविदो हन्याद्ब्रह्मास्त्रैः क्रोधमूर्छितः । सर्वोपायैर्न स कथं वध्यः पुरुषसत्तम ।।"},
{"c": "7.168", "n": "31", "i": 40947, "v": "विधर्मिणं धर्मविद्भिः प्रोक्तं तेषां विषोपमम् । जानन्धर्मार्थतत्त्वज्ञः किमर्जुन विगर्हसे ।।"},
{"c": "7.168", "n": "32", "i": 40948, "v": "नृशंसः स मयाक्रम्य रथ एव निपातितः । तन्माभिनन्द्यं बीभत्सो किमर्थं नाभिनन्दसे ।।"},
{"c": "7.168", "n": "33", "i": 40949, "v": "कृते रणे कथं पार्थ ज्वलनार्कविषोपमम् । भीमं द्रोणशिरश्छेदे प्रशस्यं न प्रशंससि ।।"},
{"c": "7.168", "n": "34", "i": 40950, "v": "योऽसौ ममैव नान्यस्य बान्धवान्युधि जघ्निवान् । छित्त्वापि तस्य मूर्धानं नैवास्मि विगतज्वरः ।।"},
{"c": "7.168", "n": "35", "i": 40951, "v": "तच्च मे कृन्तते मर्म यन्न तस्य शिरो मया । निषादविषये क्षिप्तं जयद्रथशिरो यथा ।।"},
{"c": "7.168", "n": "36", "i": 40952, "v": "अवधश्चापि शत्रूणामधर्मः शिष्यतेऽर्जुन । क्षत्रियस्य ह्ययं धर्मो हन्याद्धन्येत वा पुनः ।।"},
{"c": "7.168", "n": "37", "i": 40953, "v": "स शत्रुर्निहतः संख्ये मया धर्मेण पाण्डव । यथा त्वया हतः शूरो भगदत्तः पितुः सखा ।।"},
{"c": "7.168", "n": "38", "i": 40954, "v": "पितामहं रणे हत्वा मन्यसे धर्ममात्मनः । मया शत्रौ हते कस्मात्पापे धर्मं न मन्यसे ।।"},
{"c": "7.168", "n": "39", "i": 40955, "v": "नानृतः पाण्डवो ज्येष्ठो नाहं वाधार्मिकोऽर्जुन । शिष्यध्रुङ्निहतः पापो युध्यस्व विजयस्तव ।।"},
{"c": "7.169", "t": "धृतराष्ट्र उवाच ।"},
{"c": "7.169", "n": "1", "i": 40956, "v": "साङ्गा वेदा यथान्यायं येनाधीता महात्मना । यस्मिन्साक्षाद्धनुर्वेदो ह्रीनिषेधे प्रतिष्ठितः ।।"},
{"c": "7.169", "n": "2", "i": 40957, "v": "तस्मिन्नाक्रुश्यति द्रोणे महर्षितनये तदा । नीचात्मना नृशंसेन क्षुद्रेण गुरुघातिना ।।"},
{"c": "7.169", "n": "3", "i": 40958, "v": "यस्य प्रसादात्कर्माणि कुर्वन्ति पुरुषर्षभाः । अमानुषाणि संग्रामे देवैरसुकराणि च ।।"},
{"c": "7.169", "n": "4", "i": 40959, "v": "तस्मिन्नाक्रुश्यति द्रोणे समक्षं पापकर्मिणः । नामर्षं तत्र कुर्वन्ति धिक्क्षत्रं धिगमर्षितम् ।।"},
{"c": "7.169", "n": "5", "i": 40960, "v": "पार्थाः सर्वे च राजानः पृथिव्यां ये धनुर्धराः । श्रुत्वा किमाहुः पाञ्चाल्यं तन्ममाचक्ष्व संजय ।।"},
{"c": "7.169", "t": "संजय उवाच ।"},
{"c": "7.169", "n": "6", "i": 40961, "v": "श्रुत्वा द्रुपदपुत्रस्य ता वाचः क्रूरकर्मणः । तूष्णीं बभूवू राजानः सर्व एव विशां पते ।।"},
{"c": "7.169", "n": "7", "i": 40962, "v": "अर्जुनस्तु कटाक्षेण जिह्मं प्रेक्ष्य च पार्षतम् । सबाष्पमभिनिःश्वस्य धिग्धिग्धिगिति चाब्रवीत् ।।"},
{"c": "7.169", "n": "8", "i": 40963, "v": "युधिष्ठिरश्च भीमश्च यमौ कृष्णस्तथापरे । आसन्सुव्रीडिता राजन्सात्यकिरिदमब्रवीत् ।।"},
{"c": "7.169", "n": "9", "i": 40964, "v": "नेहास्ति पुरुषः कश्चिद्य इमं पापपूरुषम् । भाषमाणमकल्याणं शीघ्रं हन्यान्नराधमम् ।।"},
{"c": "7.169", "n": "10", "i": 40965, "v": "कथं च शतधा जिह्वा न ते मूर्धा च दीर्यते । गुरुमाक्रोशतः क्षुद्र न चाधर्मेण पात्यसे ।।"},
{"c": "7.169", "n": "11", "i": 40966, "v": "याप्यस्त्वमसि पार्थैश्च सर्वैश्चान्धकवृष्णिभिः । यत्कर्म कलुषं कृत्वा श्लाघसे जनसंसदि ।।"},
{"c": "7.169", "n": "12", "i": 40967, "v": "अकार्यं तादृशं कृत्वा पुनरेव गुरुं क्षिपन् । वध्यस्त्वं न त्वयार्थोऽस्ति मुहूर्तमपि जीवता ।।"},
{"c": "7.169", "n": "13", "i": 40968, "v": "कस्त्वेतद्व्यवसेदार्यस्त्वदन्यः पुरुषाधमः । निगृह्य केशेषु वधं गुरोर्धर्मात्मनः सतः ।।"},
{"c": "7.169", "n": "14", "i": 40969, "v": "सप्तावरे तथा पूर्वे बान्धवास्ते निपातिताः । यशसा च परित्यक्तास्त्वां प्राप्य कुलपांसनम् ।।"},
{"c": "7.169", "n": "15", "i": 40970, "v": "उक्तवांश्चापि यत्पार्थं भीष्मं प्रति नरर्षभम् । तथान्तो विहितस्तेन स्वयमेव महात्मना ।।"},
{"c": "7.169", "n": "16", "i": 40971, "v": "तस्यापि तव सोदर्यो निहन्ता पापकृत्तमः । नान्यः पाञ्चालपुत्रेभ्यो विद्यते भुवि पापकृत् ।।"},
{"c": "7.169", "n": "17", "i": 40972, "v": "स चापि सृष्टः पित्रा ते भीष्मस्यान्तकरः किल । शिखण्डी रक्षितस्तेन स च मृत्युर्महात्मनः ।।"},
{"c": "7.169", "n": "18", "i": 40973, "v": "पाञ्चालाश्चलिता धर्मात्क्षुद्रा मित्रगुरुद्रुहः । त्वां प्राप्य सहसोदर्यं धिक्कृतं सर्वसाधुभिः ।।"},
{"c": "7.169", "n": "19", "i": 40974, "v": "पुनश्चेदीदृशीं वाचं मत्समीपे वदिष्यसि । शिरस्ते पातयिष्यामि गदया वज्रकल्पया ।।"},
{"c": "7.169", "n": "20", "i": 40975, "v": "सात्वतेनैवमाक्षिप्तः पार्षतः परुषाक्षरम् । संरब्धः सात्यकिं प्राह संक्रुद्धः प्रहसन्निव ।।"},
{"c": "7.169", "n": "21", "i": 40976, "v": "श्रूयते श्रूयते चेति क्षम्यते चेति माधव । न चानार्य शुभं साधुं पुरुषं क्षेप्तुमर्हसि ।।"},
{"c": "7.169", "n": "22", "i": 40977, "v": "क्षमा प्रशस्यते लोके न तु पापोऽर्हति क्षमाम् । क्षमावन्तं हि पापात्मा जितोऽयमिति मन्यते ।।"},
{"c": "7.169", "n": "23", "i": 40978, "v": "स त्वं क्षुद्रसमाचारो नीचात्मा पापनिश्चयः । आ केशाग्रान्नखाग्राच्च वक्तव्यो वक्तुमिच्छसि ।।"},
{"c": "7.169", "n": "24", "i": 40979, "v": "यः स भूरिश्रवाश्छिन्ने भुजे प्रायगतस्त्वया । वार्यमाणेन निहतस्ततः पापतरं नु किम् ।।"},
{"c": "7.169", "n": "25", "i": 40980, "v": "व्यूहमानो मया द्रोणो दिव्येनास्त्रेण संयुगे । विसृष्टशस्त्रो निहतः किं तत्र क्रूर दुष्कृतम् ।।"},
{"c": "7.169", "n": "26", "i": 40981, "v": "अयुध्यमानं यस्त्वाजौ तथा प्रायगतं मुनिम् । छिन्नबाहुं परैर्हन्यात्सात्यके स कथं भवेत् ।।"},
{"c": "7.169", "n": "27", "i": 40982, "v": "निहत्य त्वां यदा भूमौ स विक्रामति वीर्यवान् । किं तदा न निहंस्येनं भूत्वा पुरुषसत्तमः ।।"},
{"c": "7.169", "n": "28", "i": 40983, "v": "त्वया पुनरनार्येण पूर्वं पार्थेन निर्जितः । यदा तदा हतः शूरः सौमदत्तिः प्रतापवान् ।।"},
{"c": "7.169", "n": "29", "i": 40984, "v": "यत्र यत्र तु पाण्डूनां द्रोणो द्रावयते चमूम् । किरञ्शरसहस्राणि तत्र तत्र प्रयाम्यहम् ।।"},
{"c": "7.169", "n": "30", "i": 40985, "v": "स त्वमेवंविधं कृत्वा कर्म चाण्डालवत्स्वयम् । वक्तुमिच्छसि वक्तव्यः कस्मान्मां परुषाण्यथ ।।"},
{"c": "7.169", "n": "31", "i": 40986, "v": "कर्ता त्वं कर्मणोग्रस्य नाहं वृष्णिकुलाधम । पापानां च त्वमावासः कर्मणां मा पुनर्वद ।।"},
{"c": "7.169", "n": "32", "i": 40987, "v": "जोषमास्स्व न मां भूयो वक्तुमर्हस्यतः परम् । अधरोत्तरमेतद्धि यन्मा त्वं वक्तुमिच्छसि ।।"},
{"c": "7.169", "n": "33", "i": 40988, "v": "अथ वक्ष्यसि मां मौर्ख्याद्भूयः परुषमीदृशम् । गमयिष्यामि बाणैस्त्वां युधि वैवस्वतक्षयम् ।।"},
{"c": "7.169", "n": "34", "i": 40989, "v": "न चैव मूर्ख धर्मेण केवलेनैव शक्यते । तेषामपि ह्यधर्मेण चेष्टितं शृणु यादृशम् ।।"},
{"c": "7.169", "n": "35", "i": 40990, "v": "वञ्चितः पाण्डवः पूर्वमधर्मेण युधिष्ठिरः । द्रौपदी च परिक्लिष्टा तथाधर्मेण सात्यके ।।"},
{"c": "7.169", "n": "36", "i": 40991, "v": "प्रव्राजिता वनं सर्वे पाण्डवाः सह कृष्णया । सर्वस्वमपकृष्टं च तथाधर्मेण बालिश ।।"},
{"c": "7.169", "n": "37", "i": 40992, "v": "अधर्मेणापकृष्टश्च मद्रराजः परैरितः । इतोऽप्यधर्मेण हतो भीष्मः कुरुपितामहः । भूरिश्रवा ह्यधर्मेण त्वया धर्मविदा हतः ।।"},
{"c": "7.169", "n": "38", "i": 40993, "v": "एवं परैराचरितं पाण्डवेयैश्च संयुगे । रक्षमाणैर्जयं वीरैर्धर्मज्ञैरपि सात्वत ।।"},
{"c": "7.169", "n": "39", "i": 40994, "v": "दुर्ज्ञेयः परमो धर्मस्तथाधर्मः सुदुर्विदः । युध्यस्व कौरवैः सार्धं मा गाः पितृनिवेशनम् ।।"},
{"c": "7.169", "n": "40", "i": 40995, "v": "एवमादीनि वाक्यानि क्रूराणि परुषाणि च । श्रावितः सात्यकिः श्रीमानाकम्पित इवाभवत् ।।"},
{"c": "7.169", "n": "41", "i": 40996, "v": "तच्छ्रुत्वा क्रोधताम्राक्षः सात्यकिस्त्वाददे गदाम् । विनिःश्वस्य यथा सर्पः प्रणिधाय रथे धनुः ।।"},
{"c": "7.169", "n": "42", "i": 40997, "v": "ततोऽभिपत्य पाञ्चाल्यं संरम्भेणेदमब्रवीत् । न त्वां वक्ष्यामि परुषं हनिष्ये त्वां वधक्षमम् ।।"},
{"c": "7.169", "n": "43", "i": 40998, "v": "तमापतन्तं सहसा महाबलममर्षणम् । पाञ्चाल्यायाभिसंक्रुद्धमन्तकायान्तकोपमम् ।।"},
{"c": "7.169", "n": "44", "i": 40999, "v": "चोदितो वासुदेवेन भीमसेनो महाबलः । अवप्लुत्य रथात्तूर्णं बाहुभ्यां समवारयत् ।।"},
{"c": "7.169", "n": "45", "i": 41000, "v": "द्रवमाणं तथा क्रुद्धं सात्यकिं पाण्डवो बली । प्रस्कन्दमानमादाय जगाम बलिनं बलात् ।।"},
{"c": "7.169", "n": "46", "i": 41001, "v": "स्थित्वा विष्टभ्य चरणौ भीमेन शिनिपुंगवः । निगृहीतः पदे षष्ठे बलेन बलिनां वरः ।।"},
{"c": "7.169", "n": "47", "i": 41002, "v": "अवरुह्य रथात्तं तु ह्रियमाणं बलीयसा । उवाच श्लक्ष्णया वाचा सहदेवो विशां पते ।।"},
{"c": "7.169", "n": "48", "i": 41003, "v": "अस्माकं पुरुषव्याघ्र मित्रमन्यन्न विद्यते । परमन्धकवृष्णिभ्यः पाञ्चालेभ्यश्च माधव ।।"},
{"c": "7.169", "n": "49", "i": 41004, "v": "तथैवान्धकवृष्णीनां तव चैव विशेषतः । कृष्णस्य च तथास्मत्तो मित्रमन्यन्न विद्यते ।।"},
{"c": "7.169", "n": "50", "i": 41005, "v": "पाञ्चालानां च वार्ष्णेय समुद्रान्तां विचिन्वताम् । नान्यदस्ति परं मित्रं यथा पाण्डववृष्णयः ।।"},
{"c": "7.169", "n": "51", "i": 41006, "v": "स भवानीदृशं मित्रं मन्यते च यथा भवान् । भवन्तश्च यथास्माकं भवतां च तथा वयम् ।।"},
{"c": "7.169", "n": "52", "i": 41007, "v": "स एवं सर्वधर्मज्ञो मित्रधर्ममनुस्मरन् । नियच्छ मन्युं पाञ्चाल्यात्प्रशाम्य शिनिपुंगव ।।"},
{"c": "7.169", "n": "53", "i": 41008, "v": "पार्षतस्य क्षम त्वं वै क्षमतां तव पार्षतः । वयं क्षमयितारश्च किमन्यत्र शमाद्भवेत् ।।"},
{"c": "7.169", "n": "54", "i": 41009, "v": "प्रशाम्यमाने शैनेये सहदेवेन मारिष । पाञ्चालराजस्य सुतः प्रहसन्निदमब्रवीत् ।।"},
{"c": "7.169", "n": "55", "i": 41010, "v": "मुञ्च मुञ्च शिनेः पौत्रं भीम युद्धमदान्वितम् । आसादयतु मामेष धराधरमिवानिलः ।।"},
{"c": "7.169", "n": "56", "i": 41011, "v": "यावदस्य शितैर्बाणैः संरम्भं विनयाम्यहम् । युद्धश्रद्धां च कौन्तेय जीवितस्य च संयुगे ।।"},
{"c": "7.169", "n": "57", "i": 41012, "v": "किं नु शक्यं मया कर्तुं कार्यं यदिदमुद्यतम् । सुमहत्पाण्डुपुत्राणामायान्त्येते हि कौरवाः ।।"},
{"c": "7.169", "n": "58", "i": 41013, "v": "अथ वा फल्गुनः सर्वान्वारयिष्यति संयुगे । अहमप्यस्य मूर्धानं पातयिष्यामि सायकैः ।।"},
{"c": "7.169", "n": "59", "i": 41014, "v": "मन्यते छिन्नबाहुं मां भूरिश्रवसमाहवे । उत्सृजैनमहं वैनमेष मां वा हनिष्यति ।।"},
{"c": "7.169", "n": "60", "i": 41015, "v": "शृण्वन्पाञ्चालवाक्यानि सात्यकिः सर्पवच्छ्वसन् । भीमबाह्वन्तरे सक्तो विस्फुरत्यनिशं बली ।।"},
{"c": "7.169", "n": "61", "i": 41016, "v": "त्वरया वासुदेवश्च धर्मराजश्च मारिष । यत्नेन महता वीरौ वारयामासतुस्ततः ।।"},
{"c": "7.169", "n": "62", "i": 41017, "v": "निवार्य परमेष्वासौ क्रोधसंरक्तलोचनौ । युयुत्सवः परान्संख्ये प्रतीयुः क्षत्रियर्षभाः ।।"},
{"c": "7.170", "t": "संजय उवाच ।"},
{"c": "7.170", "n": "1", "i": 41018, "v": "ततः स कदनं चक्रे रिपूणां द्रोणनन्दनः । युगान्ते सर्वभूतानां कालसृष्ट इवान्तकः ।।"},
{"c": "7.170", "n": "2", "i": 41019, "v": "ध्वजद्रुमं शस्त्रशृङ्गं हतनागमहाशिलम् । अश्वकिंपुरुषाकीर्णं शरासनलतावृतम् ।।"},
{"c": "7.170", "n": "3", "i": 41020, "v": "शूलक्रव्यादसंघुष्टं भूतयक्षगणाकुलम् । निहत्य शात्रवान्भल्लैः सोऽचिनोद्देहपर्वतम् ।।"},
{"c": "7.170", "n": "4", "i": 41021, "v": "ततो वेगेन महता विनद्य स नरर्षभः । प्रतिज्ञां श्रावयामास पुनरेव तवात्मजम् ।।"},
{"c": "7.170", "n": "5", "i": 41022, "v": "यस्माद्युध्यन्तमाचार्यं धर्मकञ्चुकमास्थितः । मुञ्च शस्त्रमिति प्राह कुन्तीपुत्रो युधिष्ठिरः ।।"},
{"c": "7.170", "n": "6", "i": 41023, "v": "तस्मात्संपश्यतस्तस्य द्रावयिष्यामि वाहिनीम् । विद्राव्य सत्यं हन्तास्मि पापं पाञ्चाल्यमेव तु ।।"},
{"c": "7.170", "n": "7", "i": 41024, "v": "सर्वानेतान्हनिष्यामि यदि योत्स्यन्ति मां रणे । सत्यं ते प्रतिजानामि परावर्तय वाहिनीम् ।।"},
{"c": "7.170", "n": "8", "i": 41025, "v": "तच्छ्रुत्वा तव पुत्रस्तु वाहिनीं पर्यवर्तयत् । सिंहनादेन महता व्यपोह्य सुमहद्भयम् ।।"},
{"c": "7.170", "n": "9", "i": 41026, "v": "ततः समागमो राजन्कुरुपाण्डवसेनयोः । पुनरेवाभवत्तीव्रः पूर्णसागरयोरिव ।।"},
{"c": "7.170", "n": "10", "i": 41027, "v": "संरब्धा हि स्थिरीभूता द्रोणपुत्रेण कौरवाः । उदग्राः पाण्डुपाञ्चाला द्रोणस्य निधनेन च ।।"},
{"c": "7.170", "n": "11", "i": 41028, "v": "तेषां परमहृष्टानां जयमात्मनि पश्यताम् । संरब्धानां महावेगः प्रादुरासीद्रणाजिरे ।।"},
{"c": "7.170", "n": "12", "i": 41029, "v": "यथा शिलोच्चये शैलः सागरे सागरो यथा । प्रतिहन्येत राजेन्द्र तथासन्कुरुपाण्डवाः ।।"},
{"c": "7.170", "n": "13", "i": 41030, "v": "ततः शङ्खसहस्राणि भेरीणामयुतानि च । अवादयन्त संहृष्टाः कुरुपाण्डवसैनिकाः ।।"},
{"c": "7.170", "n": "14", "i": 41031, "v": "ततो निर्मथ्यमानस्य सागरस्येव निस्वनः । अभवत्तस्य सैन्यस्य सुमहानद्भुतोपमः ।।"},
{"c": "7.170", "n": "15", "i": 41032, "v": "प्रादुश्चक्रे ततो द्रौणिरस्त्रं नारायणं तदा । अभिसंधाय पाण्डूनां पाञ्चालानां च वाहिनीम् ।।"},
{"c": "7.170", "n": "16", "i": 41033, "v": "प्रादुरासंस्ततो बाणा दीप्ताग्राः खे सहस्रशः । पाण्डवान्भक्षयिष्यन्तो दीप्तास्या इव पन्नगाः ।।"},
{"c": "7.170", "n": "17", "i": 41034, "v": "ते दिशः खं च सैन्यं च समावृण्वन्महाहवे । मुहूर्ताद्भास्करस्येव राजँल्लोकं गभस्तयः ।।"},
{"c": "7.170", "n": "18", "i": 41035, "v": "तथापरे द्योतमाना ज्योतींषीवाम्बरेऽमले । प्रादुरासन्महीपाल कार्ष्णायसमया गुडाः ।।"},
{"c": "7.170", "n": "19", "i": 41036, "v": "चतुर्दिशं विचित्राश्च शतघ्न्योऽथ हुताशदाः । चक्राणि च क्षुरान्तानि मण्डलानीव भास्वतः ।।"},
{"c": "7.170", "n": "20", "i": 41037, "v": "शस्त्राकृतिभिराकीर्णमतीव भरतर्षभ । दृष्ट्वान्तरिक्षमाविग्नाः पाण्डुपाञ्चालसृञ्जयाः ।।"},
{"c": "7.170", "n": "21", "i": 41038, "v": "यथा यथा ह्ययुध्यन्त पाण्डवानां महारथाः । तथा तथा तदस्त्रं वै व्यवर्धत जनाधिप ।।"},
{"c": "7.170", "n": "22", "i": 41039, "v": "वध्यमानास्तथास्त्रेण तेन नारायणेन वै । दह्यमानानलेनेव सर्वतोऽभ्यर्दिता रणे ।।"},
{"c": "7.170", "n": "23", "i": 41040, "v": "यथा हि शिशिरापाये दहेत्कक्षं हुताशनः । तथा तदस्त्रं पाण्डूनां ददाह ध्वजिनीं प्रभो ।।"},
{"c": "7.170", "n": "24", "i": 41041, "v": "आपूर्यमाणेनास्त्रेण सैन्ये क्षीयति चाभिभो । जगाम परमं त्रासं धर्मपुत्रो युधिष्ठिरः ।।"},
{"c": "7.170", "n": "25", "i": 41042, "v": "द्रवमाणं तु तत्सैन्यं दृष्ट्वा विगतचेतनम् । मध्यस्थतां च पार्थस्य धर्मपुत्रोऽब्रवीदिदम् ।।"},
{"c": "7.170", "n": "26", "i": 41043, "v": "धृष्टद्युम्न पलायस्व सह पाञ्चालसेनया । सात्यके त्वं च गच्छस्व वृष्ण्यन्धकवृतो गृहान् ।।"},
{"c": "7.170", "n": "27", "i": 41044, "v": "वासुदेवोऽपि धर्मात्मा करिष्यत्यात्मनः क्षमम् । उपदेष्टुं समर्थोऽयं लोकस्य किमुतात्मनः ।।"},
{"c": "7.170", "n": "28", "i": 41045, "v": "संग्रामस्तु न कर्तव्यः सर्वसैन्यान्ब्रवीमि वः । अहं हि सह सोदर्यैः प्रवेक्ष्ये हव्यवाहनम् ।।"},
{"c": "7.170", "n": "29", "i": 41046, "v": "भीष्मद्रोणार्णवं तीर्त्वा संग्रामं भीरुदुस्तरम् । अवसत्स्याम्यसलिले सगणो द्रौणिगोष्पदे ।।"},
{"c": "7.170", "n": "30", "i": 41047, "v": "कामः संपद्यतामस्य बीभत्सोराशु मां प्रति । कल्याणवृत्त आचार्यो मया युधि निपातितः ।।"},
{"c": "7.170", "n": "31", "i": 41048, "v": "येन बालः स सौभद्रो युद्धानामविशारदः । समर्थैर्बहुभिः क्रूरैर्घातितो नाभिपालितः ।।"},
{"c": "7.170", "n": "32", "i": 41049, "v": "येनाविब्रुवता प्रश्नं तथा कृष्णा सभां गता । उपेक्षिता सपुत्रेण दासभावं नियच्छती ।।"},
{"c": "7.170", "n": "33", "i": 41050, "v": "जिघांसुर्धार्तराष्ट्रश्च श्रान्तेष्वश्वेषु फल्गुनम् । कवचेन तथा युक्तो रक्षार्थं सैन्धवस्य च ।।"},
{"c": "7.170", "n": "34", "i": 41051, "v": "येन ब्रह्मास्त्रविदुषा पाञ्चालाः सत्यजिन्मुखाः । कुर्वाणा मज्जये यत्नं समूला विनिपातिताः ।।"},
{"c": "7.170", "n": "35", "i": 41052, "v": "येन प्रव्राज्यमानाश्च राज्याद्वयमधर्मतः । निवार्यमाणेनास्माभिरनुगन्तुं तदेषिताः ।।"},
{"c": "7.170", "n": "36", "i": 41053, "v": "योऽसावत्यन्तमस्मासु कुर्वाणः सौहृदं परम् । हतस्तदर्थे मरणं गमिष्यामि सबान्धवः ।।"},
{"c": "7.170", "n": "37", "i": 41054, "v": "एवं ब्रुवति कौन्तेये दाशार्हस्त्वरितस्ततः । निवार्य सैन्यं बाहुभ्यामिदं वचनमब्रवीत् ।।"},
{"c": "7.170", "n": "38", "i": 41055, "v": "शीघ्रं न्यस्यत शस्त्राणि वाहेभ्यश्चावरोहत । एष योगोऽत्र विहितः प्रतिघातो महात्मना ।।"},
{"c": "7.170", "n": "39", "i": 41056, "v": "द्विपाश्वस्यन्दनेभ्यश्च क्षितिं सर्वेऽवरोहत । एवमेतन्न वो हन्यादस्त्रं भूमौ निरायुधान् ।।"},
{"c": "7.170", "n": "40", "i": 41057, "v": "यथा यथा हि युध्यन्ते योधा ह्यस्त्रबलं प्रति । तथा तथा भवन्त्येते कौरवा बलवत्तराः ।।"},
{"c": "7.170", "n": "41", "i": 41058, "v": "निक्षेप्स्यन्ति च शस्त्राणि वाहनेभ्योऽवरुह्य ये । तान्नैतदस्त्रं संग्रामे निहनिष्यति मानवान् ।।"},
{"c": "7.170", "n": "42", "i": 41059, "v": "ये त्वेतत्प्रतियोत्स्यन्ति मनसापीह केचन । निहनिष्यति तान्सर्वान्रसातलगतानपि ।।"},
{"c": "7.170", "n": "43", "i": 41060, "v": "ते वचस्तस्य तच्छ्रुत्वा वासुदेवस्य भारत । ईषुः सर्वेऽस्त्रमुत्स्रष्टुं मनोभिः करणेन च ।।"},
{"c": "7.170", "n": "44", "i": 41061, "v": "तत उत्स्रष्टुकामांस्तानस्त्राण्यालक्ष्य पाण्डवः । भीमसेनोऽब्रवीद्राजन्निदं संहर्षयन्वचः ।।"},
{"c": "7.170", "n": "45", "i": 41062, "v": "न कथंचन शस्त्राणि मोक्तव्यानीह केनचित् । अहमावारयिष्यामि द्रोणपुत्रास्त्रमाशुगैः ।।"},
{"c": "7.170", "n": "46", "i": 41063, "v": "अथ वाप्यनया गुर्व्या हेमविग्रहया रणे । कालवद्विचरिष्यामि द्रौणेरस्त्रं विशातयन् ।।"},
{"c": "7.170", "n": "47", "i": 41064, "v": "न हि मे विक्रमे तुल्यः कश्चिदस्ति पुमानिह । यथैव सवितुस्तुल्यं ज्योतिरन्यन्न विद्यते ।।"},
{"c": "7.170", "n": "48", "i": 41065, "v": "पश्यध्वं मे दृढौ बाहू नागराजकरोपमा । समर्थौ पर्वतस्यापि शैशिरस्य निपातने ।।"},
{"c": "7.170", "n": "49", "i": 41066, "v": "नागायुतसमप्राणो ह्यहमेको नरेष्विह । शक्रो यथा प्रतिद्वंद्वो दिवि देवेषु विश्रुतः ।।"},
{"c": "7.170", "n": "50", "i": 41067, "v": "अद्य पश्यत मे वीर्यं बाह्वोः पीनांसयोर्युधि । ज्वलमानस्य दीप्तस्य द्रौणेरस्त्रस्य वारणे ।।"},
{"c": "7.170", "n": "51", "i": 41068, "v": "यदि नारायणास्त्रस्य प्रतियोद्धा न विद्यते । अद्यैनं प्रतियोत्स्यामि पश्यत्सु कुरुपाण्डुषु ।।"},
{"c": "7.170", "n": "52", "i": 41069, "v": "एवमुक्त्वा ततो भीमो द्रोणपुत्रमरिंदमः । अभ्ययान्मेघघोषेण रथेनादित्यवर्चसा ।।"},
{"c": "7.170", "n": "53", "i": 41070, "v": "स एनमिषुजालेन लघुत्वाच्छीघ्रविक्रमः । निमेषमात्रेणासाद्य कुन्तीपुत्रोऽभ्यवाकिरत् ।।"},
{"c": "7.170", "n": "54", "i": 41071, "v": "ततो द्रौणिः प्रहस्यैनमुदासमभिभाष्य च । अवाकिरत्प्रदीप्ताग्रैः शरैस्तैरभिमन्त्रितैः ।।"},
{"c": "7.170", "n": "55", "i": 41072, "v": "पन्नगैरिव दीप्तास्यैर्वमद्भिरनलं रणे । अवकीर्णोऽभवत्पार्थः स्फुलिङ्गैरिव काञ्चनैः ।।"},
{"c": "7.170", "n": "56", "i": 41073, "v": "तस्य रूपमभूद्राजन्भीमसेनस्य संयुगे । खद्योतैरावृतस्येव पर्वतस्य दिनक्षये ।।"},
{"c": "7.170", "n": "57", "i": 41074, "v": "तदस्त्रं द्रोणपुत्रस्य तस्मिन्प्रतिसमस्यति । अवर्धत महाराज यथाग्निरनिलोद्धतः ।।"},
{"c": "7.170", "n": "58", "i": 41075, "v": "विवर्धमानमालक्ष्य तदस्त्रं भीमविक्रमम् । पाण्डुसैन्यमृते भीमं सुमहद्भयमाविशत् ।।"},
{"c": "7.170", "n": "59", "i": 41076, "v": "ततः शस्त्राणि ते सर्वे समुत्सृज्य महीतले । अवारोहन्रथेभ्यश्च हस्त्यश्वेभ्यश्च सर्वशः ।।"},
{"c": "7.170", "n": "60", "i": 41077, "v": "तेषु निक्षिप्तशस्त्रेषु वाहनेभ्यश्च्युतेषु च । तदस्त्रवीर्यं विपुलं भीममूर्धन्यथापतत् ।।"},
{"c": "7.170", "n": "61", "i": 41078, "v": "हाहाकृतानि भूतानि पाण्डवाश्च विशेषतः । भीमसेनमपश्यन्त तेजसा संवृतं तदा ।।"},
{"c": "7.171", "t": "संजय उवाच ।"},
{"c": "7.171", "n": "1", "i": 41079, "v": "भीमसेनं समाकीर्णं दृष्ट्वास्त्रेण धनंजयः । तेजसः प्रतिघातार्थं वारुणेन समावृणोत् ।।"},
{"c": "7.171", "n": "2", "i": 41080, "v": "नालक्षयत तं कश्चिद्वारुणास्त्रेण संवृतम् । अर्जुनस्य लघुत्वाच्च संवृतत्वाच्च तेजसः ।।"},
{"c": "7.171", "n": "3", "i": 41081, "v": "साश्वसूतरथो भीमो द्रोणपुत्रास्त्रसंवृतः । अग्नावग्निरिव न्यस्तो ज्वालामाली सुदुर्दृशः ।।"},
{"c": "7.171", "n": "4", "i": 41082, "v": "यथा रात्रिक्षये राजञ्ज्योतींष्यस्तगिरिं प्रति । समापेतुस्तथा बाणा भीमसेनरथं प्रति ।।"},
{"c": "7.171", "n": "5", "i": 41083, "v": "स हि भीमो रथश्चास्य हयाः सूतश्च मारिष । संवृता द्रोणपुत्रेण पावकान्तर्गताभवन् ।।"},
{"c": "7.171", "n": "6", "i": 41084, "v": "यथा दग्ध्वा जगत्कृत्स्नं समये सचराचरम् । गच्छेदग्निर्विभोरास्यं तथास्त्रं भीममावृणोत् ।।"},
{"c": "7.171", "n": "7", "i": 41085, "v": "सूर्यमग्निः प्रविष्टः स्याद्यथा चाग्निं दिवाकरः । तथा प्रविष्टं तत्तेजो न प्राज्ञायत किंचन ।।"},
{"c": "7.171", "n": "8", "i": 41086, "v": "विकीर्णमस्त्रं तद्दृष्ट्वा तथा भीमरथं प्रति । उदीर्यमाणं द्रौणिं च निष्प्रतिद्वंद्वमाहवे ।।"},
{"c": "7.171", "n": "9", "i": 41087, "v": "सर्वसैन्यानि पाण्डूनां न्यस्तशस्त्राण्यचेतसः । युधिष्ठिरपुरोगांश्च विमुखांस्तान्महारथान् ।।"},
{"c": "7.171", "n": "10", "i": 41088, "v": "अर्जुनो वासुदेवश्च त्वरमाणौ महाद्युती । अवप्लुत्य रथाद्वीरौ भीममाद्रवतां ततः ।।"},
{"c": "7.171", "n": "11", "i": 41089, "v": "ततस्तद्द्रोणपुत्रस्य तेजोऽस्त्रबलसंभवम् । विगाह्य तौ सुबलिनौ माययाविशतां तदा ।।"},
{"c": "7.171", "n": "12", "i": 41090, "v": "न्यस्तशस्त्रौ ततस्तौ तु नादहदस्त्रजोऽनलः । वारुणास्त्रप्रयोगाच्च वीर्यवत्त्वाच्च कृष्णयोः ।।"},
{"c": "7.171", "n": "13", "i": 41091, "v": "ततश्चकृषतुर्भीमं तस्य सर्वायुधानि च । नारायणास्त्रशान्त्यर्थं नरनारायणौ बलात् ।।"},
{"c": "7.171", "n": "14", "i": 41092, "v": "अपकृष्यमाणः कौन्तेयो नदत्येव महारथः । वर्धते चैव तद्घोरं द्रौणेरस्त्रं सुदुर्जयम् ।।"},
{"c": "7.171", "n": "15", "i": 41093, "v": "तमब्रवीद्वासुदेवः किमिदं पाण्डुनन्दन । वार्यमाणोऽपि कौन्तेय यद्युद्धान्न निवर्तसे ।।"},
{"c": "7.171", "n": "16", "i": 41094, "v": "यदि युद्धेन जेयाः स्युरिमे कौरवनन्दनाः । वयमप्यत्र युध्येम तथा चेमे नरर्षभाः ।।"},
{"c": "7.171", "n": "17", "i": 41095, "v": "रथेभ्यस्त्ववतीर्णास्तु सर्व एव स्म तावकाः । तस्मात्त्वमपि कौन्तेय रथात्तूर्णमपाक्रम ।।"},
{"c": "7.171", "n": "18", "i": 41096, "v": "एवमुक्त्वा ततः कृष्णो रथाद्भूमिमपातयत् । निःश्वसन्तं यथा नागं क्रोधसंरक्तलोचनम् ।।"},
{"c": "7.171", "n": "19", "i": 41097, "v": "यदापकृष्टः स रथान्न्यासितश्चायुधं भुवि । ततो नारायणास्त्रं तत्प्रशान्तं शत्रुतापनम् ।।"},
{"c": "7.171", "n": "20", "i": 41098, "v": "तस्मिन्प्रशान्ते विधिना तदा तेजसि दुःसहे । बभूवुर्विमलाः सर्वा दिशः प्रदिश एव च ।।"},
{"c": "7.171", "n": "21", "i": 41099, "v": "प्रववुश्च शिवा वाताः प्रशान्ता मृगपक्षिणः । वाहनानि च हृष्टानि योधाश्च मनुजेश्वर ।।"},
{"c": "7.171", "n": "22", "i": 41100, "v": "व्यपोढे च ततो घोरे तस्मिंस्तेजसि भारत । बभौ भीमो निशापाये धीमान्सूर्य इवोदितः ।।"},
{"c": "7.171", "n": "23", "i": 41101, "v": "हतशेषं बलं तत्र पाण्डवानामतिष्ठत । अस्त्रव्युपरमाद्धृष्टं तव पुत्रजिघांसया ।।"},
{"c": "7.171", "n": "24", "i": 41102, "v": "व्यवस्थिते बले तस्मिन्नस्त्रे प्रतिहते तथा । दुर्योधनो महाराज द्रोणपुत्रमथाब्रवीत् ।।"},
{"c": "7.171", "n": "25", "i": 41103, "v": "अश्वत्थामन्पुनः शीघ्रमस्त्रमेतत्प्रयोजय । व्यवस्थिता हि पाञ्चालाः पुनरेव जयैषिणः ।।"},
{"c": "7.171", "n": "26", "i": 41104, "v": "अश्वत्थामा तथोक्तस्तु तव पुत्रेण मारिष । सुदीनमभिनिःश्वस्य राजानमिदमब्रवीत् ।।"},
{"c": "7.171", "n": "27", "i": 41105, "v": "नैतदावर्तते राजन्नस्त्रं द्विर्नोपपद्यते । आवर्तयन्निहन्त्येतत्प्रयोक्तारं न संशयः ।।"},
{"c": "7.171", "n": "28", "i": 41106, "v": "एष चास्त्रप्रतीघातं वासुदेवः प्रयुक्तवान् । अन्यथा विहितः संख्ये वधः शत्रोर्जनाधिप ।।"},
{"c": "7.171", "n": "29", "i": 41107, "v": "पराजयो वा मृत्युर्वा श्रेयो मृत्युर्न निर्जयः । निर्जिताश्चारयो ह्येते शस्त्रोत्सर्गान्मृतोपमाः ।।"},
{"c": "7.171", "t": "दुर्योधन उवाच ।"},
{"c": "7.171", "n": "30", "i": 41108, "v": "आचार्यपुत्र यद्येतद्द्विरस्त्रं न प्रयुज्यते । अन्यैर्गुरुघ्ना वध्यन्तामस्त्रैरस्त्रविदां वर ।।"},
{"c": "7.171", "n": "31", "i": 41109, "v": "त्वयि ह्यस्त्राणि दिव्यानि यथा स्युस्त्र्यम्बके तथा । इच्छतो न हि ते मुच्येत्क्रुद्धस्यापि पुरंदरः ।।"},
{"c": "7.171", "t": "धृतराष्ट्र उवाच ।"},
{"c": "7.171", "n": "32", "i": 41110, "v": "तस्मिन्नस्त्रे प्रतिहते द्रोणे चोपधिना हते । तथा दुर्योधनेनोक्तो द्रौणिः किमकरोत्पुनः ।।"},
{"c": "7.171", "n": "33", "i": 41111, "v": "दृष्ट्वा पार्थांश्च संग्रामे युद्धाय समवस्थितान् । नारायणास्त्रनिर्मुक्तांश्चरतः पृतनामुखे ।।"},
{"c": "7.171", "t": "संजय उवाच ।"},
{"c": "7.171", "n": "34", "i": 41112, "v": "जानन्पितुः स निधनं सिंहलाङ्गूलकेतनः । सक्रोधो भयमुत्सृज्य अभिदुद्राव पार्षतम् ।।"},
{"c": "7.171", "n": "35", "i": 41113, "v": "अभिद्रुत्य च विंशत्या क्षुद्रकाणां नरर्षभः । पञ्चभिश्चातिवेगेन विव्याध पुरुषर्षभम् ।।"},
{"c": "7.171", "n": "36", "i": 41114, "v": "धृष्टद्युम्नस्ततो राजञ्ज्वलन्तमिव पावकम् । द्रोणपुत्रं त्रिषष्ट्या तु राजन्विव्याध पत्रिणाम् ।।"},
{"c": "7.171", "n": "37", "i": 41115, "v": "सारथिं चास्य विंशत्या स्वर्णपुङ्खैः शिलाशितैः । हयांश्च चतुरोऽविध्यच्चतुर्भिर्निशितैः शरैः ।।"},
{"c": "7.171", "n": "38", "i": 41116, "v": "विद्ध्वा विद्ध्वानदद्द्रौणिः कम्पयन्निव मेदिनीम् । आददत्सर्वलोकस्य प्राणानिव महारणे ।।"},
{"c": "7.171", "n": "39", "i": 41117, "v": "पार्षतस्तु बली राजन्कृतास्त्रः कृतनिश्रमः । द्रौणिमेवाभिदुद्राव कृत्वा मृत्युं निवर्तनम् ।।"},
{"c": "7.171", "n": "40", "i": 41118, "v": "ततो बाणमयं वर्षं द्रोणपुत्रस्य मूर्धनि । अवासृजदमेयात्मा पाञ्चाल्यो रथिनां वरः ।।"},
{"c": "7.171", "n": "41", "i": 41119, "v": "तं द्रौणिः समरे क्रुद्धश्छादयामास पत्रिभिः । विव्याध चैनं दशभिः पितुर्वधमनुस्मरन् ।।"},
{"c": "7.171", "n": "42", "i": 41120, "v": "द्वाभ्यां च सुविकृष्टाभ्यां क्षुराभ्यां ध्वजकार्मुके । छित्त्वा पाञ्चालराजस्य द्रौणिरन्यैः समार्दयत् ।।"},
{"c": "7.171", "n": "43", "i": 41121, "v": "व्यश्वसूतरथं चैनं द्रौणिश्चक्रे महाहवे । तस्य चानुचरान्सर्वान्क्रुद्धः प्राच्छादयच्छरैः ।।"},
{"c": "7.171", "n": "44", "i": 41122, "v": "प्रद्रुद्राव ततः सैन्यं पाञ्चालानां विशां पते । संभ्रान्तरूपमार्तं च शरवर्षपरिक्षतम् ।।"},
{"c": "7.171", "n": "45", "i": 41123, "v": "दृष्ट्वा च विमुखान्योधान्धृष्टद्युम्नं च पीडितम् । शैनेयोऽचोदयत्तूर्णं रणं द्रौणिरथं प्रति ।।"},
{"c": "7.171", "n": "46", "i": 41124, "v": "अष्टभिर्निशितैश्चैव सोऽश्वत्थामानमार्दयत् । विंशत्या पुनराहत्य नानारूपैरमर्षणम् । विव्याध च तथा सूतं चतुर्भिश्चतुरो हयान् ।।"},
{"c": "7.171", "n": "47", "i": 41125, "v": "सोऽतिविद्धो महेष्वासो नानालिङ्गैरमर्षणः । युयुधानेन वै द्रौणिः प्रहसन्वाक्यमब्रवीत् ।।"},
{"c": "7.171", "n": "48", "i": 41126, "v": "शैनेयाभ्यवपत्तिं ते जानाम्याचार्यघातिनः । न त्वेनं त्रास्यसि मया ग्रस्तमात्मानमेव च ।।"},
{"c": "7.171", "n": "49", "i": 41127, "v": "एवमुक्त्वार्करश्म्याभं सुपर्वाणं शरोत्तमम् । व्यसृजत्सात्वते द्रौणिर्वज्रं वृत्रे यथा हरिः ।।"},
{"c": "7.171", "n": "50", "i": 41128, "v": "स तं निर्भिद्य तेनास्तः सायकः सशरावरम् । विवेश वसुधां भित्त्वा श्वसन्बिलमिवोरगः ।।"},
{"c": "7.171", "n": "51", "i": 41129, "v": "स भिन्नकवचः शूरस्तोत्त्रार्दित इव द्विपः । विमुच्य सशरं चापं भूरिव्रणपरिस्रवः ।।"},
{"c": "7.171", "n": "52", "i": 41130, "v": "सीदन्रुधिरसिक्तश्च रथोपस्थ उपाविशत् । सूतेनापहृतस्तूर्णं द्रोणपुत्राद्रथान्तरम् ।।"},
{"c": "7.171", "n": "53", "i": 41131, "v": "अथान्येन सुपुङ्खेन शरेण नतपर्वणा । आजघान भ्रुवोर्मध्ये धृष्टद्युम्नं परंतपः ।।"},
{"c": "7.171", "n": "54", "i": 41132, "v": "स पूर्वमतिविद्धश्च भृशं पश्चाच्च पीडितः । ससाद युधि पाञ्चाल्यो व्यपाश्रयत च ध्वजम् ।।"},
{"c": "7.171", "n": "55", "i": 41133, "v": "तं मत्तमिव सिंहेन राजन्कुञ्जरमर्दितम् । जवेनाभ्यद्रवञ्शूराः पञ्च पाण्डवतो रथाः ।।"},
{"c": "7.171", "n": "56", "i": 41134, "v": "किरीटी भीमसेनश्च वृद्धक्षत्रश्च पौरवः । युवराजश्च चेदीनां मालवश्च सुदर्शनः । पञ्चभिः पञ्चभिर्बाणैरभ्यघ्नन्सर्वतः समम् ।।"},
{"c": "7.171", "n": "57", "i": 41135, "v": "आशीविषाभैर्विंशद्भिः पञ्चभिश्चापि ताञ्शरैः । चिच्छेद युगपद्द्रौणिः पञ्चविंशतिसायकान् ।।"},
{"c": "7.171", "n": "58", "i": 41136, "v": "सप्तभिश्च शितैर्बाणैः पौरवं द्रौणिरार्दयत् । मालवं त्रिभिरेकेन पार्थं षड्भिर्वृकोदरम् ।।"},
{"c": "7.171", "n": "59", "i": 41137, "v": "ततस्ते विव्यधुः सर्वे द्रौणिं राजन्महारथाः । युगपच्च पृथक्चैव रुक्मपुङ्खैः शिलाशितैः ।।"},
{"c": "7.171", "n": "60", "i": 41138, "v": "युवराजस्तु विंशत्या द्रौणिं विव्याध पत्रिणाम् । पार्थश्च पुनरष्टाभिस्तथा सर्वे त्रिभिस्त्रिभिः ।।"},
{"c": "7.171", "n": "61", "i": 41139, "v": "ततोऽर्जुनं षड्भिरथाजघान; द्रौणायनिर्दशभिर्वासुदेवम् । भीमं दशार्धैर्युवराजं चतुर्भि;र्द्वाभ्यां छित्त्वा कार्मुकं च ध्वजं च । पुनः पार्थं शरवर्षेण विद्ध्वा; द्रौणिर्घोरं सिंहनादं ननाद ।।"},
{"c": "7.171", "n": "62", "i": 41140, "v": "तस्यास्यतः सुनिशितान्पीतधारा;न्द्रौणेः शरान्पृष्ठतश्चाग्रतश्च । धरा वियद्द्यौः प्रदिशो दिशश्च; छन्ना बाणैरभवन्घोररूपैः ।।"},
{"c": "7.171", "n": "63", "i": 41141, "v": "आसीनस्य स्वरथं तूग्रतेजाः; सुदर्शनस्येन्द्रकेतुप्रकाशौ । भुजौ शिरश्चेन्द्रसमानवीर्य;स्त्रिभिः शरैर्युगपत्संचकर्त ।।"},
{"c": "7.171", "n": "64", "i": 41142, "v": "स पौरवं रथशक्त्या निहत्य; छित्त्वा रथं तिलशश्चापि बाणैः । छित्त्वास्य बाहू वरचन्दनाक्तौ; भल्लेन कायाच्छिर उच्चकर्त ।।"},
{"c": "7.171", "n": "65", "i": 41143, "v": "युवानमिन्दीवरदामवर्णं; चेदिप्रियं युवराजं प्रहस्य । बाणैस्त्वरावाञ्ज्वलिताग्निकल्पै;र्विद्ध्वा प्रादान्मृत्यवे साश्वसूतम् ।।"},
{"c": "7.171", "n": "66", "i": 41144, "v": "तान्निहत्य रणे वीरो द्रोणपुत्रो युधां पतिः । दध्मौ प्रमुदितः शङ्खं बृहन्तमपराजितः ।।"},
{"c": "7.171", "n": "67", "i": 41145, "v": "ततः सर्वे च पाञ्चाला भीमसेनश्च पाण्डवः । धृष्टद्युम्नरथं भीतास्त्यक्त्वा संप्राद्रवन्दिशः ।।"},
{"c": "7.171", "n": "68", "i": 41146, "v": "तान्प्रभग्नांस्तथा द्रौणिः पृष्ठतो विकिरञ्शरैः । अभ्यवर्तत वेगेन कालवत्पाण्डुवाहिनीम् ।।"},
{"c": "7.171", "n": "69", "i": 41147, "v": "ते वध्यमानाः समरे द्रोणपुत्रेण क्षत्रियाः । द्रोणपुत्रं भयाद्राजन्दिक्षु सर्वासु मेनिरे ।।"},
{"c": "7.172", "t": "संजय उवाच ।"},
{"c": "7.172", "n": "1", "i": 41148, "v": "तत्प्रभग्नं बलं दृष्ट्वा कुन्तीपुत्रो धनंजयः । न्यवारयदमेयात्मा द्रोणपुत्रवधेप्सया ।।"},
{"c": "7.172", "n": "2", "i": 41149, "v": "ततस्ते सैनिका राजन्नैव तत्रावतस्थिरे । संस्थाप्यमाना यत्नेन गोविन्देनार्जुनेन च ।।"},
{"c": "7.172", "n": "3", "i": 41150, "v": "एक एव तु बीभत्सुः सोमकावयवैः सह । मत्स्यैरन्यैश्च संधाय कौरवैः संन्यवर्तत ।।"},
{"c": "7.172", "n": "4", "i": 41151, "v": "ततो द्रुतमतिक्रम्य सिंहलाङ्गूलकेतनम् । सव्यसाची महेष्वासमश्वत्थामानमब्रवीत् ।।"},
{"c": "7.172", "n": "5", "i": 41152, "v": "या शक्तिर्यच्च ते वीर्यं यज्ज्ञानं यच्च पौरुषम् । धार्तराष्ट्रेषु या प्रीतिः प्रद्वेषोऽस्मासु यश्च ते । यच्च भूयोऽस्ति तेजस्तत्परमं मम दर्शय ।।"},
{"c": "7.172", "n": "6", "i": 41153, "v": "स एव द्रोणहन्ता ते दर्पं भेत्स्यति पार्षतः । कालानलसमप्रख्यो द्विषतामन्तको युधि । समासादय पाञ्चाल्यं मां चापि सहकेशवम् ।।"},
{"c": "7.172", "t": "धृतराष्ट्र उवाच ।"},
{"c": "7.172", "n": "7", "i": 41154, "v": "आचार्यपुत्रो मानार्हो बलवांश्चापि संजय । प्रीतिर्धनंजये चास्य प्रियश्चापि स वासवेः ।।"},
{"c": "7.172", "n": "8", "i": 41155, "v": "न भूतपूर्वं बीभत्सोर्वाक्यं परुषमीदृशम् । अथ कस्मात्स कौन्तेयः सखायं रूक्षमब्रवीत् ।।"},
{"c": "7.172", "t": "संजय उवाच ।"},
{"c": "7.172", "n": "9", "i": 41156, "v": "युवराजे हते चैव वृद्धक्षत्रे च पौरवे । इष्वस्त्रविधिसंपन्ने मालवे च सुदर्शने ।।"},
{"c": "7.172", "n": "10", "i": 41157, "v": "धृष्टद्युम्ने सात्यकौ च भीमे चापि पराजिते । युधिष्ठिरस्य तैर्वाक्यैर्मर्मण्यपि च घट्टिते ।।"},
{"c": "7.172", "n": "11", "i": 41158, "v": "अन्तर्भेदे च संजाते दुःखं संस्मृत्य च प्रभो । अभूतपूर्वो बीभत्सोर्दुःखान्मन्युरजायत ।।"},
{"c": "7.172", "n": "12", "i": 41159, "v": "तस्मादनर्हमश्लीलमप्रियं द्रौणिमुक्तवान् । मान्यमाचार्यतनयं रूक्षं कापुरुषो यथा ।।"},
{"c": "7.172", "n": "13", "i": 41160, "v": "एवमुक्तः श्वसन्क्रोधान्महेष्वासतमो नृप । पार्थेन परुषं वाक्यं सर्वमर्मघ्नया गिरा । द्रौणिश्चुकोप पार्थाय कृष्णाय च विशेषतः ।।"},
{"c": "7.172", "n": "14", "i": 41161, "v": "स तु यत्तो रथे स्थित्वा वार्युपस्पृश्य वीर्यवान् । देवैरपि सुदुर्धर्षमस्त्रमाग्नेयमाददे ।।"},
{"c": "7.172", "n": "15", "i": 41162, "v": "दृश्यादृश्यानरिगणानुद्दिश्याचार्यनन्दनः । सोऽभिमन्त्र्य शरं दीप्तं विधूममिव पावकम् । सर्वतः क्रोधमाविश्य चिक्षेप परवीरहा ।।"},
{"c": "7.172", "n": "16", "i": 41163, "v": "ततस्तुमुलमाकाशे शरवर्षमजायत । ववुश्च शिशिरा वाताः सूर्यो नैव तताप च ।।"},
{"c": "7.172", "n": "17", "i": 41164, "v": "चुक्रुशुर्दानवाश्चापि दिक्षु सर्वासु भैरवम् । रुधिरं चापि वर्षन्तो विनेदुस्तोयदाम्बरे ।।"},
{"c": "7.172", "n": "18", "i": 41165, "v": "पक्षिणः पशवो गावो मुनयश्चापि सुव्रताः । परमं प्रयतात्मानो न शान्तिमुपलेभिरे ।।"},
{"c": "7.172", "n": "19", "i": 41166, "v": "भ्रान्तसर्वमहाभूतमावर्जितदिवाकरम् । त्रैलोक्यमभिसंतप्तं ज्वराविष्टमिवातुरम् ।।"},
{"c": "7.172", "n": "20", "i": 41167, "v": "शरतेजोऽभिसंतप्ता नागा भूमिशयास्तथा । निःश्वसन्तः समुत्पेतुस्तेजो घोरं मुमुक्षवः ।।"},
{"c": "7.172", "n": "21", "i": 41168, "v": "जलजानि च सत्त्वानि दह्यमानानि भारत । न शान्तिमुपजग्मुर्हि तप्यमानैर्जलाशयैः ।।"},
{"c": "7.172", "n": "22", "i": 41169, "v": "दिशः खं प्रदिशश्चैव भुवं च शरवृष्टयः । उच्चावचा निपेतुर्वै गरुडानिलरंहसः ।।"},
{"c": "7.172", "n": "23", "i": 41170, "v": "तैः शरैर्द्रोणपुत्रस्य वज्रवेगसमाहितैः । प्रदग्धाः शत्रवः पेतुरग्निदग्धा इव द्रुमाः ।।"},
{"c": "7.172", "n": "24", "i": 41171, "v": "दह्यमाना महानागाः पेतुरुर्व्यां समन्ततः । नदन्तो भैरवान्नादाञ्जलदोपमनिस्वनान् ।।"},
{"c": "7.172", "n": "25", "i": 41172, "v": "अपरे प्रद्रुतास्तत्र दह्यमाना महागजाः । त्रेसुस्तथापरे घोरे वने दावाग्निसंवृताः ।।"},
{"c": "7.172", "n": "26", "i": 41173, "v": "द्रुमाणां शिखराणीव दावदग्धानि मारिष । अश्ववृन्दान्यदृश्यन्त रथवृन्दानि चाभिभो । अपतन्त रथौघाश्च तत्र तत्र सहस्रशः ।।"},
{"c": "7.172", "n": "27", "i": 41174, "v": "तत्सैन्यं भगवानग्निर्ददाह युधि भारत । युगान्ते सर्वभूतानि संवर्तक इवानलः ।।"},
{"c": "7.172", "n": "28", "i": 41175, "v": "दृष्ट्वा तु पाण्डवीं सेनां दह्यमानां महाहवे । प्रहृष्टास्तावका राजन्सिंहनादान्विनेदिरे ।।"},
{"c": "7.172", "n": "29", "i": 41176, "v": "ततस्तूर्यसहस्राणि नानालिङ्गानि भारत । तूर्णमाजघ्निरे हृष्टास्तावका जितकाशिनः ।।"},
{"c": "7.172", "n": "30", "i": 41177, "v": "कृत्स्ना ह्यक्षौहिणी राजन्सव्यसाची च पाण्डवः । तमसा संवृते लोके नादृश्यत महाहवे ।।"},
{"c": "7.172", "n": "31", "i": 41178, "v": "नैव नस्तादृशं राजन्दृष्टपूर्वं न च श्रुतम् । यादृशं द्रोणपुत्रेण सृष्टमस्त्रममर्षिणा ।।"},
{"c": "7.172", "n": "32", "i": 41179, "v": "अर्जुनस्तु महाराज ब्राह्ममस्त्रमुदैरयत् । सर्वास्त्रप्रतिघाताय विहितं पद्मयोनिना ।।"},
{"c": "7.172", "n": "33", "i": 41180, "v": "ततो मुहूर्तादिव तत्तमो व्युपशशाम ह । प्रववौ चानिलः शीतो दिशश्च विमलाभवन् ।।"},
{"c": "7.172", "n": "34", "i": 41181, "v": "तत्राद्भुतमपश्याम कृत्स्नामक्षौहिणीं हताम् । अनभिज्ञेयरूपां च प्रदग्धामस्त्रमायया ।।"},
{"c": "7.172", "n": "35", "i": 41182, "v": "ततो वीरौ महेष्वासौ विमुक्तौ केशवार्जुनौ । सहितौ संप्रदृश्येतां नभसीव तमोनुदौ ।।"},
{"c": "7.172", "n": "36", "i": 41183, "v": "सपताकध्वजहयः सानुकर्षवरायुधः । प्रबभौ स रथो मुक्तस्तावकानां भयंकरः ।।"},
{"c": "7.172", "n": "37", "i": 41184, "v": "ततः किलकिलाशब्दः शङ्खभेरीरवैः सह । पाण्डवानां प्रहृष्टानां क्षणेन समजायत ।।"},
{"c": "7.172", "n": "38", "i": 41185, "v": "हताविति तयोरासीत्सेनयोरुभयोर्मतिः । तरसाभ्यागतौ दृष्ट्वा विमुक्तौ केशवार्जुनौ ।।"},
{"c": "7.172", "n": "39", "i": 41186, "v": "तावक्षतौ प्रमुदितौ दध्मतुर्वारिजोत्तमौ । दृष्ट्वा प्रमुदितान्पार्थांस्त्वदीया व्यथिताभवन् ।।"},
{"c": "7.172", "n": "40", "i": 41187, "v": "विमुक्तौ च महात्मानौ दृष्ट्वा द्रौणिः सुदुःखितः । मुहूर्तं चिन्तयामास किं त्वेतदिति मारिष ।।"},
{"c": "7.172", "n": "41", "i": 41188, "v": "चिन्तयित्वा तु राजेन्द्र ध्यानशोकपरायणः । निःश्वसन्दीर्घमुष्णं च विमनाश्चाभवत्तदा ।।"},
{"c": "7.172", "n": "42", "i": 41189, "v": "ततो द्रौणिर्धनुर्न्यस्य रथात्प्रस्कन्द्य वेगितः । धिग्धिक्सर्वमिदं मिथ्येत्युक्त्वा संप्राद्रवद्रणात् ।।"},
{"c": "7.172", "n": "43", "i": 41190, "v": "ततः स्निग्धाम्बुदाभासं वेदव्यासमकल्मषम् । आवासं च सरस्वत्याः स वै व्यासं ददर्श ह ।।"},
{"c": "7.172", "n": "44", "i": 41191, "v": "तं द्रौणिरग्रतो दृष्ट्वा स्थितं कुरुकुलोद्वह । सन्नकण्ठोऽब्रवीद्वाक्यमभिवाद्य सुदीनवत् ।।"},
{"c": "7.172", "n": "45", "i": 41192, "v": "भो भो माया यदृच्छा वा न विद्मः किमिदं भवेत् । अस्त्रं त्विदं कथं मिथ्या मम कश्च व्यतिक्रमः ।।"},
{"c": "7.172", "n": "46", "i": 41193, "v": "अधरोत्तरमेतद्वा लोकानां वा पराभवः । यदिमौ जीवतः कृष्णौ कालो हि दुरतिक्रमः ।।"},
{"c": "7.172", "n": "47", "i": 41194, "v": "नासुरामरगन्धर्वा न पिशाचा न राक्षसाः । न सर्पयक्षपतगा न मनुष्याः कथंचन ।।"},
{"c": "7.172", "n": "48", "i": 41195, "v": "उत्सहन्तेऽन्यथा कर्तुमेतदस्त्रं मयेरितम् । तदिदं केवलं हत्वा युक्तामक्षौहिणीं ज्वलत् ।।"},
{"c": "7.172", "n": "49", "i": 41196, "v": "केनेमौ मर्त्यधर्माणौ नावधीत्केशवार्जुनौ । एतत्प्रब्रूहि भगवन्मया पृष्टो यथातथम् ।।"},
{"c": "7.172", "t": "व्यास उवाच ।"},
{"c": "7.172", "n": "50", "i": 41197, "v": "महान्तमेतमर्थं मां यं त्वं पृच्छसि विस्मयात् । तत्प्रवक्ष्यामि ते सर्वं समाधाय मनः शृणु ।।"},
{"c": "7.172", "n": "51", "i": 41198, "v": "योऽसौ नारायणो नाम पूर्वेषामपि पूर्वजः । अजायत च कार्यार्थं पुत्रो धर्मस्य विश्वकृत् ।।"},
{"c": "7.172", "n": "52", "i": 41199, "v": "स तपस्तीव्रमातस्थे मैनाकं गिरिमास्थितः । ऊर्ध्वबाहुर्महातेजा ज्वलनादित्यसंनिभः ।।"},
{"c": "7.172", "n": "53", "i": 41200, "v": "षष्टिं वर्षसहस्राणि तावन्त्येव शतानि च । अशोषयत्तदात्मानं वायुभक्षोऽम्बुजेक्षणः ।।"},
{"c": "7.172", "n": "54", "i": 41201, "v": "अथापरं तपस्तप्त्वा द्विस्ततोऽन्यत्पुनर्महत् । द्यावापृथिव्योर्विवरं तेजसा समपूरयत् ।।"},
{"c": "7.172", "n": "55", "i": 41202, "v": "स तेन तपसा तात ब्रह्मभूतो यदाभवत् । ततो विश्वेश्वरं योनिं विश्वस्य जगतः पतिम् ।।"},
{"c": "7.172", "n": "56", "i": 41203, "v": "ददर्श भृशदुर्दर्शं सर्वदेवैरपीश्वरम् । अणीयसामणीयांसं बृहद्भ्यश्च बृहत्तरम् ।।"},
{"c": "7.172", "n": "57", "i": 41204, "v": "रुद्रमीशानमृषभं चेकितानमजं परम् । गच्छतस्तिष्ठतो वापि सर्वभूतहृदि स्थितम् ।।"},
{"c": "7.172", "n": "58", "i": 41205, "v": "दुर्वारणं दुर्दृशं तिग्ममन्युं; महात्मानं सर्वहरं प्रचेतसम् । दिव्यं चापमिषुधी चाददानं; हिरण्यवर्माणमनन्तवीर्यम् ।।"},
{"c": "7.172", "n": "59", "i": 41206, "v": "पिनाकिनं वज्रिणं दीप्तशूलं; परश्वधिं गदिनं स्वायतासिम् । सुभ्रुं जटामण्डलचन्द्रमौलिं; व्याघ्राजिनं परिघं दण्डपाणिम् ।।"},
{"c": "7.172", "n": "60", "i": 41207, "v": "शुभाङ्गदं नागयज्ञोपवीतिं; विश्वैर्गणैः शोभितं भूतसंघैः । एकीभूतं तपसां संनिधानं; वयोतिगैः सुष्टुतमिष्टवाग्भिः ।।"},
{"c": "7.172", "n": "61", "i": 41208, "v": "जलं दिवं खं क्षितिं चन्द्रसूर्यौ; तथा वाय्वग्नी प्रतिमानं जगच्च । नालं द्रष्टुं यमजं भिन्नवृत्ता; ब्रह्मद्विषघ्नममृतस्य योनिम् ।।"},
{"c": "7.172", "n": "62", "i": 41209, "v": "यं पश्यन्ति ब्राह्मणाः साधुवृत्ताः; क्षीणे पापे मनसा ये विशोकाः । स तन्निष्ठस्तपसा धर्ममीड्यं; तद्भक्त्या वै विश्वरूपं ददर्श । दृष्ट्वा चैनं वाङ्मनोबुद्धिदेहैः; संहृष्टात्मा मुमुदे देवदेवम् ।।"},
{"c": "7.172", "n": "63", "i": 41210, "v": "अक्षमालापरिक्षिप्तं ज्योतिषां परमं निधिम् । ततो नारायणो दृष्ट्वा ववन्दे विश्वसंभवम् ।।"},
{"c": "7.172", "n": "64", "i": 41211, "v": "वरदं पृथुचार्वङ्ग्या पार्वत्या सहितं प्रभुम् । अजमीशानमव्यग्रं कारणात्मानमच्युतम् ।।"},
{"c": "7.172", "n": "65", "i": 41212, "v": "अभिवाद्याथ रुद्राय सद्योऽन्धकनिपातिने । पद्माक्षस्तं विरूपाक्षमभितुष्टाव भक्तिमान् ।।"},
{"c": "7.172", "n": "66", "i": 41213, "v": "त्वत्संभूता भूतकृतो वरेण्य; गोप्तारोऽद्य भुवनं पूर्वदेवाः । आविश्येमां धरणीं येऽभ्यरक्ष;न्पुरा पुराणां तव देव सृष्टिम् ।।"},
{"c": "7.172", "n": "67", "i": 41214, "v": "सुरासुरान्नागरक्षःपिशाचा;न्नरान्सुपर्णानथ गन्धर्वयक्षान् । पृथग्विधान्भूतसंघांश्च विश्वां;स्त्वत्संभूतान्विद्म सर्वांस्तथैव । ऐन्द्रं याम्यं वारुणं वैत्तपाल्यं; मैत्रं त्वाष्ट्रं कर्म सौम्यं च तुभ्यम् ।।"},
{"c": "7.172", "n": "68", "i": 41215, "v": "रूपं ज्योतिः शब्द आकाशवायुः; स्पर्शः स्वाद्यं सलिलं गन्ध उर्वी । कामो ब्रह्मा ब्रह्म च ब्राह्मणाश्च; त्वत्संभूतं स्थास्नु चरिष्णु चेदम् ।।"},
{"c": "7.172", "n": "69", "i": 41216, "v": "अद्भ्यः स्तोका यान्ति यथा पृथक्त्वं; ताभिश्चैक्यं संक्षये यान्ति भूयः । एवं विद्वान्प्रभवं चाप्ययं च; हित्वा भूतानां तत्र सायुज्यमेति ।।"},
{"c": "7.172", "n": "70", "i": 41217, "v": "दिव्यावृतौ मानसौ द्वौ सुपर्णा;ववाक्शाखः पिप्पलः सप्त गोपाः । दशाप्यन्ये ये पुरं धारयन्ति; त्वया सृष्टास्ते हि तेभ्यः परस्त्वम् । भूतं भव्यं भविता चाप्यधृष्यं; त्वत्संभूता भुवनानीह विश्वा ।।"},
{"c": "7.172", "n": "71", "i": 41218, "v": "भक्तं च मां भजमानं भजस्व; मा रीरिषो मामहिताहितेन । आत्मानं त्वामात्मनोऽनन्यभावो; विद्वानेवं गच्छति ब्रह्म शुक्रम् ।।"},
{"c": "7.172", "n": "72", "i": 41219, "v": "अस्तौषं त्वां तव संमानमिच्छ;न्विचिन्वन्वै सवृषं देववर्य । सुदुर्लभान्देहि वरान्ममेष्टा;नभिष्टुतः प्रतिकार्षीश्च मा माम् ।।"},
{"c": "7.172", "n": "73", "i": 41220, "v": "तस्मै वरानचिन्त्यात्मा नीलकण्ठः पिनाकधृक् । अर्हते देवमुख्याय प्रायच्छदृषिसंस्तुतः ।।"},
{"c": "7.172", "t": "नीलकण्ठ उवाच ।"},
{"c": "7.172", "n": "74", "i": 41221, "v": "मत्प्रसादान्मनुष्येषु देवगन्धर्वयोनिषु । अप्रमेयबलात्मा त्वं नारायण भविष्यसि ।।"},
{"c": "7.172", "n": "75", "i": 41222, "v": "न च त्वा प्रसहिष्यन्ति देवासुरमहोरगाः । न पिशाचा न गन्धर्वा न नरा न च राक्षसाः ।।"},
{"c": "7.172", "n": "76", "i": 41223, "v": "न सुपर्णास्तथा नागा न च विश्वे वियोनिजाः । न कश्चित्त्वां च देवोऽपि समरेषु विजेष्यति ।।"},
{"c": "7.172", "n": "77", "i": 41224, "v": "न शस्त्रेण न वज्रेण नाग्निना न च वायुना । नार्द्रेण न च शुष्केण त्रसेन स्थावरेण वा ।।"},
{"c": "7.172", "n": "78", "i": 41225, "v": "कश्चित्तव रुजं कर्ता मत्प्रसादात्कथंचन । अपि चेत्समरं गत्वा भविष्यसि ममाधिकः ।।"},
{"c": "7.172", "t": "व्यास उवाच ।"},
{"c": "7.172", "n": "79", "i": 41226, "v": "एवमेते वरा लब्धाः पुरस्ताद्विद्धि शौरिणा । स एष देवश्चरति मायया मोहयञ्जगत् ।।"},
{"c": "7.172", "n": "80", "i": 41227, "v": "तस्यैव तपसा जातं नरं नाम महामुनिम् । तुल्यमेतेन देवेन तं जानीह्यर्जुनं सदा ।।"},
{"c": "7.172", "n": "81", "i": 41228, "v": "तावेतौ पूर्वदेवानां परमोपचितावृषी । लोकयात्राविधानार्थं संजायेते युगे युगे ।।"},
{"c": "7.172", "n": "82", "i": 41229, "v": "तथैव कर्मणः कृत्स्नं महतस्तपसोऽपि च । तेजोमन्युश्च विद्वंस्त्वं जातो रौद्रो महामते ।।"},
{"c": "7.172", "n": "83", "i": 41230, "v": "स भवान्देववत्प्राज्ञो ज्ञात्वा भवमयं जगत् । अवाकर्षस्त्वमात्मानं नियमैस्तत्प्रियेप्सया ।।"},
{"c": "7.172", "n": "84", "i": 41231, "v": "शुभमौर्वं नवं कृत्वा महापुरुषविग्रहम् । ईजिवांस्त्वं जपैर्होमैरुपहारैश्च मानद ।।"},
{"c": "7.172", "n": "85", "i": 41232, "v": "स तथा पूज्यमानस्ते पूर्वदेवोऽप्यतूतुषत् । पुष्कलांश्च वरान्प्रादात्तव विद्वन्हृदि स्थितान् ।।"},
{"c": "7.172", "n": "86", "i": 41233, "v": "जन्मकर्मतपोयोगास्तयोस्तव च पुष्कलाः । ताभ्यां लिङ्गेऽर्चितो देवस्त्वयार्चायां युगे युगे ।।"},
{"c": "7.172", "n": "87", "i": 41234, "v": "सर्वरूपं भवं ज्ञात्वा लिङ्गे योऽर्चयति प्रभुम् । आत्मयोगाश्च तस्मिन्वै शास्त्रयोगाश्च शाश्वताः ।।"},
{"c": "7.172", "n": "88", "i": 41235, "v": "एवं देवा यजन्तो हि सिद्धाश्च परमर्षयः । प्रार्थयन्ति परं लोके स्थानमेव च शाश्वतम् ।।"},
{"c": "7.172", "n": "89", "i": 41236, "v": "स एष रुद्रभक्तश्च केशवो रुद्रसंभवः । कृष्ण एव हि यष्टव्यो यज्ञैश्चैष सनातनः ।।"},
{"c": "7.172", "n": "90", "i": 41237, "v": "सर्वभूतभवं ज्ञात्वा लिङ्गेऽर्चयति यः प्रभुम् । तस्मिन्नभ्यधिकां प्रीतिं करोति वृषभध्वजः ।।"},
{"c": "7.172", "t": "संजय उवाच ।"},
{"c": "7.172", "n": "91", "i": 41238, "v": "तस्य तद्वचनं श्रुत्वा द्रोणपुत्रो महारथः । नमश्चकार रुद्राय बहु मेने च केशवम् ।।"},
{"c": "7.172", "n": "92", "i": 41239, "v": "हृष्टलोमा च वश्यात्मा नमस्कृत्य महर्षये । वरूथिनीमभिप्रेत्य अवहारमकारयत् ।।"},
{"c": "7.172", "n": "93", "i": 41240, "v": "ततः प्रत्यवहारोऽभूत्पाण्डवानां विशां पते । कौरवाणां च दीनानां द्रोणे युधि निपातिते ।।"},
{"c": "7.172", "n": "94", "i": 41241, "v": "युद्धं कृत्वा दिनान्पञ्च द्रोणो हत्वा वरूथिनीम् । ब्रह्मलोकं गतो राजन्ब्राह्मणो वेदपारगः ।।"},
{"c": "7.173", "t": "धृतराष्ट्र उवाच ।"},
{"c": "7.173", "n": "1", "i": 41242, "v": "तस्मिन्नतिरथे द्रोणे निहते तत्र संजय । मामकाः पाण्डवाश्चैव किमकुर्वन्नतः परम् ।।"},
{"c": "7.173", "t": "संजय उवाच ।"},
{"c": "7.173", "n": "2", "i": 41243, "v": "तस्मिन्नतिरथे द्रोणे निहते पार्षतेन वै । कौरवेषु च भग्नेषु कुन्तीपुत्रो धनंजयः ।।"},
{"c": "7.173", "n": "3", "i": 41244, "v": "दृष्ट्वा सुमहदाश्चर्यमात्मनो विजयावहम् । यदृच्छयागतं व्यासं पप्रच्छ भरतर्षभ ।।"},
{"c": "7.173", "n": "4", "i": 41245, "v": "संग्रामे निघ्नतः शत्रूञ्शरौघैर्विमलैरहम् । अग्रतो लक्षये यान्तं पुरुषं पावकप्रभम् ।।"},
{"c": "7.173", "n": "5", "i": 41246, "v": "ज्वलन्तं शूलमुद्यम्य यां दिशं प्रतिपद्यते । तस्यां दिशि विशीर्यन्ते शत्रवो मे महामुने ।।"},
{"c": "7.173", "n": "6", "i": 41247, "v": "न पद्भ्यां स्पृशते भूमिं न च शूलं विमुञ्चति । शूलाच्छूलसहस्राणि निष्पेतुस्तस्य तेजसा ।।"},
{"c": "7.173", "n": "7", "i": 41248, "v": "तेन भग्नानरीन्सर्वान्मद्भग्नान्मन्यते जनः । तेन दग्धानि सैन्यानि पृष्ठतोऽनुदहाम्यहम् ।।"},
{"c": "7.173", "n": "8", "i": 41249, "v": "भगवंस्तन्ममाचक्ष्व को वै स पुरुषोत्तमः । शूलपाणिर्महान्कृष्ण तेजसा सूर्यसंनिभः ।।"},
{"c": "7.173", "t": "व्यास उवाच ।"},
{"c": "7.173", "n": "9", "i": 41250, "v": "प्रजापतीनां प्रथमं तैजसं पुरुषं विभुम् । भुवनं भूर्भुवं देवं सर्वलोकेश्वरं प्रभुम् ।।"},
{"c": "7.173", "n": "10", "i": 41251, "v": "ईशानं वरदं पार्थ दृष्टवानसि शंकरम् । तं गच्छ शरणं देवं सर्वादिं भुवनेश्वरम् ।।"},
{"c": "7.173", "n": "11", "i": 41252, "v": "महादेवं महात्मानमीशानं जटिलं शिवम् । त्र्यक्षं महाभुजं रुद्रं शिखिनं चीरवाससम् । दातारं चैव भक्तानां प्रसादविहितान्वरान् ।।"},
{"c": "7.173", "n": "12", "i": 41253, "v": "तस्य ते पार्षदा दिव्या रूपैर्नानाविधैः विभोः । वामना जटिला मुण्डा ह्रस्वग्रीवा महोदराः ।।"},
{"c": "7.173", "n": "13", "i": 41254, "v": "महाकाया महोत्साहा महाकर्णास्तथापरे । आननैर्विकृतैः पादैः पार्थ वेषैश्च वैकृतैः ।।"},
{"c": "7.173", "n": "14", "i": 41255, "v": "ईदृशैः स महादेवः पूज्यमानो महेश्वरः । स शिवस्तात तेजस्वी प्रसादाद्याति तेऽग्रतः । तस्मिन्घोरे तदा पार्थ संग्रामे लोमहर्षणे ।।"},
{"c": "7.173", "n": "15", "i": 41256, "v": "द्रोणकर्णकृपैर्गुप्तां महेष्वासैः प्रहारिभिः । कस्तां सेनां तदा पार्थ मनसापि प्रधर्षयेत् । ऋते देवान्महेष्वासाद्बहुरूपान्महेश्वरात् ।।"},
{"c": "7.173", "n": "16", "i": 41257, "v": "स्थातुमुत्सहते कश्चिन्न तस्मिन्नग्रतः स्थिते । न हि भूतं समं तेन त्रिषु लोकेषु विद्यते ।।"},
{"c": "7.173", "n": "17", "i": 41258, "v": "गन्धेनापि हि संग्रामे तस्य क्रुद्धस्य शत्रवः । विसंज्ञा हतभूयिष्ठा वेपन्ति च पतन्ति च ।।"},
{"c": "7.173", "n": "18", "i": 41259, "v": "तस्मै नमस्तु कुर्वन्तो देवास्तिष्ठन्ति वै दिवि । ये चान्ये मानवा लोके ये च स्वर्गजितो नराः ।।"},
{"c": "7.173", "n": "19", "i": 41260, "v": "ये भक्ता वरदं देवं शिवं रुद्रमुमापतिम् । इह लोके सुखं प्राप्य ते यान्ति परमां गतिम् ।।"},
{"c": "7.173", "n": "20", "i": 41261, "v": "नमस्कुरुष्व कौन्तेय तस्मै शान्ताय वै सदा । रुद्राय शितिकण्ठाय कनिष्ठाय सुवर्चसे ।।"},
{"c": "7.173", "n": "21", "i": 41262, "v": "कपर्दिने करालाय हर्यक्ष्णे वरदाय च । याम्यायाव्यक्तकेशाय सद्वृत्ते शंकराय च ।।"},
{"c": "7.173", "n": "22", "i": 41263, "v": "काम्याय हरिनेत्राय स्थाणवे पुरुषाय च । हरिकेशाय मुण्डाय कृशायोत्तरणाय च ।।"},
{"c": "7.173", "n": "23", "i": 41264, "v": "भास्कराय सुतीर्थाय देवदेवाय रंहसे । बहुरूपाय शर्वाय प्रियाय प्रियवाससे ।।"},
{"c": "7.173", "n": "24", "i": 41265, "v": "उष्णीषिणे सुवक्त्राय सहस्राक्षाय मीढुषे । गिरिशाय प्रशान्ताय पतये चीरवाससे ।।"},
{"c": "7.173", "n": "25", "i": 41266, "v": "हिरण्यबाहवे चैव उग्राय पतये दिशाम् । पर्जन्यपतये चैव भूतानां पतये नमः ।।"},
{"c": "7.173", "n": "26", "i": 41267, "v": "वृक्षाणां पतये चैव अपां च पतये तथा । वृक्षैरावृतकायाय सेनान्ये मध्यमाय च ।।"},
{"c": "7.173", "n": "27", "i": 41268, "v": "स्रुवहस्ताय देवाय धन्विने भार्गवाय च । बहुरूपाय विश्वस्य पतये चीरवाससे ।।"},
{"c": "7.173", "n": "28", "i": 41269, "v": "सहस्रशिरसे चैव सहस्रनयनाय च । सहस्रबाहवे चैव सहस्रचरणाय च ।।"},
{"c": "7.173", "n": "29", "i": 41270, "v": "शरणं प्राप्य कौन्तेय वरदं भुवनेश्वरम् । उमापतिं विरूपाक्षं दक्षयज्ञनिबर्हणम् । प्रजानां पतिमव्यग्रं भूतानां पतिमव्ययम् ।।"},
{"c": "7.173", "n": "30", "i": 41271, "v": "कपर्दिनं वृषावर्तं वृषनाभं वृषध्वजम् । वृषदर्पं वृषपतिं वृषशृङ्गं वृषर्षभम् ।।"},
{"c": "7.173", "n": "31", "i": 41272, "v": "वृषाङ्कं वृषभोदारं वृषभं वृषभेक्षणम् । वृषायुधं वृषशरं वृषभूतं महेश्वरम् ।।"},
{"c": "7.173", "n": "32", "i": 41273, "v": "महोदरं महाकायं द्वीपिचर्मनिवासिनम् । लोकेशं वरदं मुण्डं ब्रह्मण्यं ब्राह्मणप्रियम् ।।"},
{"c": "7.173", "n": "33", "i": 41274, "v": "त्रिशूलपाणिं वरदं खड्गचर्मधरं प्रभुम् । पिनाकिनं खण्डपरशुं लोकानां पतिमीश्वरम् । प्रपद्ये शरणं देवं शरण्यं चीरवाससम् ।।"},
{"c": "7.173", "n": "34", "i": 41275, "v": "नमस्तस्मै सुरेशाय यस्य वैश्रवणः सखा । सुवाससे नमो नित्यं सुव्रताय सुधन्विने ।।"},
{"c": "7.173", "n": "35", "i": 41276, "v": "स्रुवहस्ताय देवाय सुखधन्वाय धन्विने । धन्वन्तराय धनुषे धन्वाचार्याय धन्विने ।।"},
{"c": "7.173", "n": "36", "i": 41277, "v": "उग्रायुधाय देवाय नमः सुरवराय च । नमोऽस्तु बहुरूपाय नमश्च बहुधन्विने ।।"},
{"c": "7.173", "n": "37", "i": 41278, "v": "नमोऽस्तु स्थाणवे नित्यं सुव्रताय सुधन्विने । नमोऽस्तु त्रिपुरघ्नाय भगघ्नाय च वै नमः ।।"},
{"c": "7.173", "n": "38", "i": 41279, "v": "वनस्पतीनां पतये नराणां पतये नमः । अपां च पतये नित्यं यज्ञानां पतये नमः ।।"},
{"c": "7.173", "n": "39", "i": 41280, "v": "पूष्णो दन्तविनाशाय त्र्यक्षाय वरदाय च । नीलकण्ठाय पिङ्गाय स्वर्णकेशाय वै नमः ।।"},
{"c": "7.173", "n": "40", "i": 41281, "v": "कर्माणि चैव दिव्यानि महादेवस्य धीमतः । तानि ते कीर्तयिष्यामि यथाप्रज्ञं यथाश्रुतम् ।।"},
{"c": "7.173", "n": "41", "i": 41282, "v": "न सुरा नासुरा लोके न गन्धर्वा न राक्षसाः । सुखमेधन्ति कुपिते तस्मिन्नपि गुहागताः ।।"},
{"c": "7.173", "n": "42", "i": 41283, "v": "विव्याध कुपितो यज्ञं निर्भयस्तु भवस्तदा । धनुषा बाणमुत्सृज्य सघोषं विननाद च ।।"},
{"c": "7.173", "n": "43", "i": 41284, "v": "ते न शर्म कुतः शान्तिं लेभिरे स्म सुरास्तदा । विद्रुते सहसा यज्ञे कुपिते च महेश्वरे ।।"},
{"c": "7.173", "n": "44", "i": 41285, "v": "तेन ज्यातलघोषेण सर्वे लोकाः समाकुलाः । बभूवुर्वशगाः पार्थ निपेतुश्च सुरासुराः ।।"},
{"c": "7.173", "n": "45", "i": 41286, "v": "आपश्चुक्षुभिरे सर्वाश्चकम्पे च वसुंधरा । पर्वताश्च व्यशीर्यन्त दिशो नागाश्च मोहिताः ।।"},
{"c": "7.173", "n": "46", "i": 41287, "v": "अन्धाश्च तमसा लोका न प्रकाशन्त संवृताः । जघ्निवान्सह सूर्येण सर्वेषां ज्योतिषां प्रभाः ।।"},
{"c": "7.173", "n": "47", "i": 41288, "v": "चुक्रुशुर्भयभीताश्च शान्तिं चक्रुस्तथैव च । ऋषयः सर्वभूतानामात्मनश्च सुखैषिणः ।।"},
{"c": "7.173", "n": "48", "i": 41289, "v": "पूषाणमभ्यद्रवत शंकरः प्रहसन्निव । पुरोडाशं भक्षयतो दशनान्वै व्यशातयत् ।।"},
{"c": "7.173", "n": "49", "i": 41290, "v": "ततो निश्चक्रमुर्देवा वेपमाना नताः स्म तम् । पुनश्च संदधे दीप्तं देवानां निशितं शरम् ।।"},
{"c": "7.173", "n": "50", "i": 41291, "v": "रुद्रस्य यज्ञभागं च विशिष्टं ते न्वकल्पयन् । भयेन त्रिदशा राजञ्शरणं च प्रपेदिरे ।।"},
{"c": "7.173", "n": "51", "i": 41292, "v": "तेन चैवातिकोपेन स यज्ञः संधितस्तदा । यत्ताश्चापि सुरा आसन्यत्ताश्चाद्यापि तं प्रति ।।"},
{"c": "7.173", "n": "52", "i": 41293, "v": "असुराणां पुराण्यासंस्त्रीणि वीर्यवतां दिवि । आयसं राजतं चैव सौवर्णमपरं महत् ।।"},
{"c": "7.173", "n": "53", "i": 41294, "v": "आयसं तारकाक्षस्य कमलाक्षस्य राजतम् । सौवर्णं परमं ह्यासीद्विद्युन्मालिन एव च ।।"},
{"c": "7.173", "n": "54", "i": 41295, "v": "न शक्तस्तानि मघवान्भेत्तुं सर्वायुधैरपि । अथ सर्वेऽमरा रुद्रं जग्मुः शरणमर्दिताः ।।"},
{"c": "7.173", "n": "55", "i": 41296, "v": "ते तमूचुर्महात्मानं सर्वे देवाः सवासवाः । रुद्र रौद्रा भविष्यन्ति पशवः सर्वकर्मसु । निपातयिष्यसे चैनानसुरान्भुवनेश्वर ।।"},
{"c": "7.173", "n": "56", "i": 41297, "v": "स तथोक्तस्तथेत्युक्त्वा देवानां हितकाम्यया । अतिष्ठत्स्थाणुभूतः स सहस्रं परिवत्सरान् ।।"},
{"c": "7.173", "n": "57", "i": 41298, "v": "यदा त्रीणि समेतानि अन्तरिक्षे पुराणि वै । त्रिपर्वणा त्रिशल्येन तेन तानि बिभेद सः ।।"},
{"c": "7.173", "n": "58", "i": 41299, "v": "पुराणि न च तं शेकुर्दानवाः प्रतिवीक्षितुम् । शरं कालाग्निसंयुक्तं विष्णुसोमसमायुतम् ।।"},
{"c": "7.173", "n": "59", "i": 41300, "v": "बालमङ्कगतं कृत्वा स्वयं पञ्चशिखं पुनः । उमा जिज्ञासमाना वै कोऽयमित्यब्रवीत्सुरान् ।।"},
{"c": "7.173", "n": "60", "i": 41301, "v": "बाहुं सवज्रं शक्रस्य क्रुद्धस्यास्तम्भयत्प्रभुः । स एष भगवान्देवः सर्वलोकेश्वरः प्रभुः ।।"},
{"c": "7.173", "n": "61", "i": 41302, "v": "न संबुबुधिरे चैनं देवास्तं भुवनेश्वरम् । सप्रजापतयः सर्वे बालार्कसदृशप्रभम् ।।"},
{"c": "7.173", "n": "62", "i": 41303, "v": "अथाभ्येत्य ततो ब्रह्मा दृष्ट्वा च स महेश्वरम् । अयं श्रेष्ठ इति ज्ञात्वा ववन्दे तं पितामहः ।।"},
{"c": "7.173", "n": "63", "i": 41304, "v": "ततः प्रसादयामासुरुमां रुद्रं च ते सुराः । अभवच्च पुनर्बाहुर्यथाप्रकृति वज्रिणः ।।"},
{"c": "7.173", "n": "64", "i": 41305, "v": "तेषां प्रसन्नो भगवान्सपत्नीको वृषध्वजः । देवानां त्रिदशश्रेष्ठो दक्षयज्ञविनाशनः ।।"},
{"c": "7.173", "n": "65", "i": 41306, "v": "स वै रुद्रः स च शिवः सोऽग्निः शर्वः स सर्ववित् । स चेन्द्रश्चैव वायुश्च सोऽश्विनौ स च विद्युतः ।।"},
{"c": "7.173", "n": "66", "i": 41307, "v": "स भवः स च पर्जन्यो महादेवः स चानघः । स चन्द्रमाः स चेशानः स सूर्यो वरुणश्च सः ।।"},
{"c": "7.173", "n": "67", "i": 41308, "v": "स कालः सोऽन्तको मृत्युः स यमो रात्र्यहानि च । मासार्धमासा ऋतवः संध्ये संवत्सरश्च सः ।।"},
{"c": "7.173", "n": "68", "i": 41309, "v": "स च धाता विधाता च विश्वात्मा विश्वकर्मकृत् । सर्वासां देवतानां च धारयत्यवपुर्वपुः ।।"},
{"c": "7.173", "n": "69", "i": 41310, "v": "सर्वैर्देवैः स्तुतो देवः सैकधा बहुधा च सः । शतधा सहस्रधा चैव तथा शतसहस्रधा ।।"},
{"c": "7.173", "n": "70", "i": 41311, "v": "ईदृशः स महादेवो भूयश्च भगवानजः । न हि सर्वे मया शक्या वक्तुं भगवतो गुणाः ।।"},
{"c": "7.173", "n": "71", "i": 41312, "v": "सर्वैर्ग्रहैर्गृहीतान्वै सर्वपापसमन्वितान् । स मोचयति सुप्रीतः शरण्यः शरणागतान् ।।"},
{"c": "7.173", "n": "72", "i": 41313, "v": "आयुरारोग्यमैश्वर्यं वित्तं कामांश्च पुष्कलान् । स ददाति मनुष्येभ्यः स चैवाक्षिपते पुनः ।।"},
{"c": "7.173", "n": "73", "i": 41314, "v": "सेन्द्रादिषु च देवेषु तस्य चैश्वर्यमुच्यते । स चैव व्याहृते लोके मनुष्याणां शुभाशुभे ।।"},
{"c": "7.173", "n": "74", "i": 41315, "v": "ऐश्वर्याच्चैव कामानामीश्वरः पुनरुच्यते । महेश्वरश्च भूतानां महतामीश्वरश्च सः ।।"},
{"c": "7.173", "n": "75", "i": 41316, "v": "बहुभिर्बहुधा रूपैर्विश्वं व्याप्नोति वै जगत् । अस्य देवस्य यद्वक्त्रं समुद्रे तदतिष्ठत ।।"},
{"c": "7.173", "n": "76", "i": 41317, "v": "एष चैव श्मशानेषु देवो वसति नित्यशः । यजन्त्येनं जनास्तत्र वीरस्थान इतीश्वरम् ।।"},
{"c": "7.173", "n": "77", "i": 41318, "v": "अस्य दीप्तानि रूपाणि घोराणि च बहूनि च । लोके यान्यस्य कुर्वन्ति मनुष्याः प्रवदन्ति च ।।"},
{"c": "7.173", "n": "78", "i": 41319, "v": "नामधेयानि लोकेषु बहून्यत्र यथार्थवत् । निरुच्यन्ते महत्त्वाच्च विभुत्वात्कर्मभिस्तथा ।।"},
{"c": "7.173", "n": "79", "i": 41320, "v": "वेदे चास्य समाम्नातं शतरुद्रीयमुत्तमम् । नाम्ना चानन्तरुद्रेति उपस्थानं महात्मनः ।।"},
{"c": "7.173", "n": "80", "i": 41321, "v": "स कामानां प्रभुर्देवो ये दिव्या ये च मानुषाः । स विभुः स प्रभुर्देवो विश्वं व्याप्नुवते महत् ।।"},
{"c": "7.173", "n": "81", "i": 41322, "v": "ज्येष्ठं भूतं वदन्त्येनं ब्राह्मणा मुनयस्तथा । प्रथमो ह्येष देवानां मुखादस्यानलोऽभवत् ।।"},
{"c": "7.173", "n": "82", "i": 41323, "v": "सर्वथा यत्पशून्पाति तैश्च यद्रमते पुनः । तेषामधिपतिर्यच्च तस्मात्पशुपतिः स्मृतः ।।"},
{"c": "7.173", "n": "83", "i": 41324, "v": "नित्येन ब्रह्मचर्येण लिङ्गमस्य यदा स्थितम् । महयन्ति च लोकाश्च महेश्वर इति स्मृतः ।।"},
{"c": "7.173", "n": "84", "i": 41325, "v": "ऋषयश्चैव देवाश्च गन्धर्वाप्सरसस्तथा । लिङ्गमस्यार्चयन्ति स्म तच्चाप्यूर्ध्वं समास्थितम् ।।"},
{"c": "7.173", "n": "85", "i": 41326, "v": "पूज्यमाने ततस्तस्मिन्मोदते स महेश्वरः । सुखी प्रीतश्च भवति प्रहृष्टश्चैव शंकरः ।।"},
{"c": "7.173", "n": "86", "i": 41327, "v": "यदस्य बहुधा रूपं भूतभव्यभवत्स्थितम् । स्थावरं जङ्गमं चैव बहुरूपस्ततः स्मृतः ।।"},
{"c": "7.173", "n": "87", "i": 41328, "v": "एकाक्षो जाज्वलन्नास्ते सर्वतोक्षिमयोऽपि वा । क्रोधाद्यश्चाविशल्लोकांस्तस्माच्छर्व इति स्मृतः ।।"},
{"c": "7.173", "n": "88", "i": 41329, "v": "धूम्रं रूपं च यत्तस्य धूर्जटिस्तेन उच्यते । विश्वे देवाश्च यत्तस्मिन्विश्वरूपस्ततः स्मृतः ।।"},
{"c": "7.173", "n": "89", "i": 41330, "v": "तिस्रो देवीर्यदा चैव भजते भुवनेश्वरः । द्यामपः पृथिवीं चैव त्र्यम्बकश्च ततः स्मृतः ।।"},
{"c": "7.173", "n": "90", "i": 41331, "v": "समेधयति यन्नित्यं सर्वार्थान्सर्वकर्मसु । शिवमिच्छन्मनुष्याणां तस्मादेश शिवः स्मृतः ।।"},
{"c": "7.173", "n": "91", "i": 41332, "v": "सहस्राक्षोऽयुताक्षो वा सर्वतोक्षिमयोऽपि वा । यच्च विश्वं महत्पाति महादेवस्ततः स्मृतः ।।"},
{"c": "7.173", "n": "92", "i": 41333, "v": "दहत्यूर्ध्वं स्थितो यच्च प्राणोत्पत्तिस्थितश्च यत् । स्थितलिङ्गश्च यन्नित्यं तस्मात्स्थाणुरिति स्मृतः ।।"},
{"c": "7.173", "n": "93", "i": 41334, "v": "विषमस्थः शरीरेषु समश्च प्राणिनामिह । स वायुर्विषमस्थेषु प्राणापानशरीरिषु ।।"},
{"c": "7.173", "n": "94", "i": 41335, "v": "पूजयेद्विग्रहं यस्तु लिङ्गं वापि समर्चयेत् । लिङ्गं पूजयिता नित्यं महतीं श्रियमश्नुते ।।"},
{"c": "7.173", "n": "95", "i": 41336, "v": "ऊरुभ्यामर्धमाग्नेयं सोमार्धं च शिवा तनुः । आत्मनोऽर्धं च तस्याग्निः सोमोऽर्धं पुनरुच्यते ।।"},
{"c": "7.173", "n": "96", "i": 41337, "v": "तैजसी महती दीप्ता देवेभ्यश्च शिवा तनुः । भास्वती मानुषेष्वस्य तनुर्घोराग्निरुच्यते ।।"},
{"c": "7.173", "n": "97", "i": 41338, "v": "ब्रह्मचर्यं चरत्येष शिवा यास्य तनुस्तया । यास्य घोरतरा मूर्तिः सर्वानत्ति तयेश्वरः ।।"},
{"c": "7.173", "n": "98", "i": 41339, "v": "यन्निर्दहति यत्तीक्ष्णो यदुग्रो यत्प्रतापवान् । मांसशोणितमज्जादो यत्ततो रुद्र उच्यते ।।"},
{"c": "7.173", "n": "99", "i": 41340, "v": "एष देवो महादेवो योऽसौ पार्थ तवाग्रतः । संग्रामे शात्रवान्निघ्नंस्त्वया दृष्टः पिनाकधृक् ।।"},
{"c": "7.173", "n": "100", "i": 41341, "v": "एष वै भगवान्देवः संग्रामे याति तेऽग्रतः । येन दत्तानि तेऽस्त्राणि यैस्त्वया दानवा हताः ।।"},
{"c": "7.173", "n": "101", "i": 41342, "v": "धन्यं यशस्यमायुष्यं पुण्यं वेदैश्च संज्ञितम् । देवदेवस्य ते पार्थ व्याख्यातं शतरुद्रियम् ।।"},
{"c": "7.173", "n": "102", "i": 41343, "v": "सर्वार्थसाधकं पुण्यं सर्वकिल्बिषनाशनम् । सर्वपापप्रशमनं सर्वदुःखभयापहम् ।।"},
{"c": "7.173", "n": "103", "i": 41344, "v": "चतुर्विधमिदं स्तोत्रं यः शृणोति नरः सदा । विजित्य सर्वाञ्शत्रून्स रुद्रलोके महीयते ।।"},
{"c": "7.173", "n": "104", "i": 41345, "v": "चरितं महात्मनो दिव्यं सांग्रामिकमिदं शुभम् । पठन्वै शतरुद्रीयं शृण्वंश्च सततोत्थितः ।।"},
{"c": "7.173", "n": "105", "i": 41346, "v": "भक्तो विश्वेश्वरं देवं मानुषेषु तु यः सदा । वरान्स कामाँल्लभते प्रसन्ने त्र्यम्बके नरः ।।"},
{"c": "7.173", "n": "106", "i": 41347, "v": "गच्छ युध्यस्व कौन्तेय न तवास्ति पराजयः । यस्य मन्त्री च गोप्ता च पार्श्वतस्ते जनार्दनः ।।"},
{"c": "7.173", "t": "संजय उवाच ।"},
{"c": "7.173", "n": "107", "i": 41348, "v": "एवमुक्त्वार्जुनं संख्ये पराशरसुतस्तदा । जगाम भरतश्रेष्ठ यथागतमरिंदम ।।"},
{"c": "8.1", "t": "वैशंपायन उवाच ।"},
{"c": "8.1", "n": "1", "i": 41349, "v": "ततो द्रोणे हते राजन्दुर्योधनमुखा नृपाः । भृशमुद्विग्नमनसो द्रोणपुत्रमुपागमन् ।।"},
{"c": "8.1", "n": "2", "i": 41350, "v": "ते द्रोणमुपशोचन्तः कश्मलाभिहतौजसः । पर्युपासन्त शोकार्तास्ततः शारद्वतीसुतम् ।।"},
{"c": "8.1", "n": "3", "i": 41351, "v": "मुहूर्तं ते समाश्वास्य हेतुभिः शास्त्रसंमितैः । रात्र्यागमे महीपालाः स्वानि वेश्मानि भेजिरे ।।"},
{"c": "8.1", "n": "4", "i": 41352, "v": "विशेषतः सूतपुत्रो राजा चैव सुयोधनः । दुःशासनोऽथ शकुनिर्न निद्रामुपलेभिरे ।।"},
{"c": "8.1", "n": "5", "i": 41353, "v": "ते वेश्मस्वपि कौरव्य पृथ्वीशा नाप्नुवन्सुखम् । चिन्तयन्तः क्षयं तीव्रं निद्रां नैवोपलेभिरे ।।"},
{"c": "8.1", "n": "6", "i": 41354, "v": "सहितास्ते निशायां तु दुर्योधननिवेशने । अतिप्रचण्डाद्विद्वेषात्पाण्डवानां महात्मनाम् ।।"},
{"c": "8.1", "n": "7", "i": 41355, "v": "यत्तद्द्यूतपरिक्लिष्टां कृष्णामानिन्यिरे सभाम् । तत्स्मरन्तोऽन्वतप्यन्त भृशमुद्विग्नचेतसः ।।"},
{"c": "8.1", "n": "8", "i": 41356, "v": "चिन्तयन्तश्च पार्थानां तान्क्लेशान्द्यूतकारितान् । कृच्छ्रेण क्षणदां राजन्निन्युरब्दशतोपमाम् ।।"},
{"c": "8.1", "n": "9", "i": 41357, "v": "ततः प्रभाते विमले स्थिता दिष्टस्य शासने । चक्रुरावश्यकं सर्वे विधिदृष्टेन कर्मणा ।।"},
{"c": "8.1", "n": "10", "i": 41358, "v": "ते कृत्वावश्यकार्याणि समाश्वस्य च भारत । योगमाज्ञापयामासुर्युद्धाय च विनिर्ययुः ।।"},
{"c": "8.1", "n": "11", "i": 41359, "v": "कर्णं सेनापतिं कृत्वा कृतकौतुकमङ्गलाः । वाचयित्वा द्विजश्रेष्ठान्दधिपात्रघृताक्षतैः ।।"},
{"c": "8.1", "n": "12", "i": 41360, "v": "निष्कैर्गोभिर्हिरण्येन वासोभिश्च महाधनैः । वर्ध्यमाना जयाशीर्भिः सूतमागधबन्दिभिः ।।"},
{"c": "8.1", "n": "13", "i": 41361, "v": "तथैव पाण्डवा राजन्कृतसर्वाह्णिकक्रियाः । शिबिरान्निर्ययू राजन्युद्धाय कृतनिश्चयाः ।।"},
{"c": "8.1", "n": "14", "i": 41362, "v": "ततः प्रववृते युद्धं तुमुलं रोमहर्षणम् । कुरूणां पाण्डवानां च परस्परवधैषिणाम् ।।"},
{"c": "8.1", "n": "15", "i": 41363, "v": "तयोर्द्वे दिवसे युद्धं कुरुपाण्डवसेनयोः । कर्णे सेनापतौ राजन्नभूदद्भुतदर्शनम् ।।"},
{"c": "8.1", "n": "16", "i": 41364, "v": "ततः शत्रुक्षयं कृत्वा सुमहान्तं रणे वृषः । पश्यतां धार्तराष्ट्राणां फल्गुनेन निपातितः ।।"},
{"c": "8.1", "n": "17", "i": 41365, "v": "ततस्तत्संजयः सर्वं गत्वा नागाह्वयं पुरम् । आचख्यौ धृतराष्ट्राय यद्वृत्तं कुरुजाङ्गले ।।"},
{"c": "8.1", "t": "जनमेजय उवाच ।"},
{"c": "8.1", "n": "18", "i": 41366, "v": "आपगेयं हतं श्रुत्वा द्रोणं च समरे परैः । यो जगाम परामार्तिं वृद्धो राजाम्बिकासुतः ।।"},
{"c": "8.1", "n": "19", "i": 41367, "v": "स श्रुत्वा निहतं कर्णं दुर्योधनहितैषिणम् । कथं द्विजवर प्राणानधारयत दुःखितः ।।"},
{"c": "8.1", "n": "20", "i": 41368, "v": "यस्मिञ्जयाशां पुत्राणाममन्यत स पार्थिवः । तस्मिन्हते स कौरव्यः कथं प्राणानधारयत् ।।"},
{"c": "8.1", "n": "21", "i": 41369, "v": "दुर्मरं बत मन्येऽहं नृणां कृच्छ्रेऽपि वर्तताम् । यत्र कर्णं हतं श्रुत्वा नात्यजज्जीवितं नृपः ।।"},
{"c": "8.1", "n": "22", "i": 41370, "v": "तथा शांतनवं वृद्धं ब्रह्मन्बाह्लिकमेव च । द्रोणं च सोमदत्तं च भूरिश्रवसमेव च ।।"},
{"c": "8.1", "n": "23", "i": 41371, "v": "तथैव चान्यान्सुहृदः पुत्रपौत्रांश्च पातितान् । श्रुत्वा यन्नाजहात्प्राणांस्तन्मन्ये दुष्करं द्विज ।।"},
{"c": "8.1", "n": "24", "i": 41372, "v": "एतन्मे सर्वमाचक्ष्व विस्तरेण तपोधन । न हि तृप्यामि पूर्वेषां शृण्वानश्चरितं महत् ।।"},
{"c": "8.1", "t": "वैशंपायन उवाच ।"},
{"c": "8.1", "n": "25", "i": 41373, "v": "हते कर्णे महाराज निशि गावल्गणिस्तदा । दीनो ययौ नागपुरमश्वैर्वातसमैर्जवे ।।"},
{"c": "8.1", "n": "26", "i": 41374, "v": "स हास्तिनपुरं गत्वा भृशमुद्विग्नमानसः । जगाम धृतराष्ट्रस्य क्षयं प्रक्षीणबान्धवम् ।।"},
{"c": "8.1", "n": "27", "i": 41375, "v": "स समुद्वीक्ष्य राजानं कश्मलाभिहतौजसम् । ववन्दे प्राञ्जलिर्भूत्वा मूर्ध्ना पादौ नृपस्य ह ।।"},
{"c": "8.1", "n": "28", "i": 41376, "v": "संपूज्य च यथान्यायं धृतराष्ट्रं महीपतिम् । हा कष्टमिति चोक्त्वा स ततो वचनमाददे ।।"},
{"c": "8.1", "n": "29", "i": 41377, "v": "संजयोऽहं क्षितिपते कच्चिदास्ते सुखं भवान् । स्वदोषेणापदं प्राप्य कच्चिन्नाद्य विमुह्यसि ।।"},
{"c": "8.1", "n": "30", "i": 41378, "v": "हितान्युक्तानि विदुरद्रोणगाङ्गेयकेशवैः । अगृहीतान्यनुस्मृत्य कच्चिन्न कुरुषे व्यथाम् ।।"},
{"c": "8.1", "n": "31", "i": 41379, "v": "रामनारदकण्वैश्च हितमुक्तं सभातले । नगृहीतमनुस्मृत्य कच्चिन्न कुरुषे व्यथाम् ।।"},
{"c": "8.1", "n": "32", "i": 41380, "v": "सुहृदस्त्वद्धिते युक्तान्भीष्मद्रोणमुखान्परैः । निहतान्युधि संस्मृत्य कच्चिन्न कुरुषे व्यथाम् ।।"},
{"c": "8.1", "n": "33", "i": 41381, "v": "तमेवंवादिनं राजा सूतपुत्रं कृताञ्जलिम् । सुदीर्घमभिनिःश्वस्य दुःखार्त इदमब्रवीत् ।।"},
{"c": "8.1", "n": "34", "i": 41382, "v": "गाङ्गेये निहते शूरे दिव्यास्त्रवति संजय । द्रोणे च परमेष्वासे भृशं मे व्यथितं मनः ।।"},
{"c": "8.1", "n": "35", "i": 41383, "v": "यो रथानां सहस्राणि दंशितानां दशैव हि । अहन्यहनि तेजस्वी निजघ्ने वसुसंभवः ।।"},
{"c": "8.1", "n": "36", "i": 41384, "v": "स हतो यज्ञसेनस्य पुत्रेणेह शिखण्डिना । पाण्डवेयाभिगुप्तेन भृशं मे व्यथितं मनः ।।"},
{"c": "8.1", "n": "37", "i": 41385, "v": "भार्गवः प्रददौ यस्मै परमास्त्रं महात्मने । साक्षाद्रामेण यो बाल्ये धनुर्वेद उपाकृतः ।।"},
{"c": "8.1", "n": "38", "i": 41386, "v": "यस्य प्रसादात्कौन्तेया राजपुत्रा महाबलाः । महारथत्वं संप्राप्तास्तथान्ये वसुधाधिपाः ।।"},
{"c": "8.1", "n": "39", "i": 41387, "v": "तं द्रोणं निहतं श्रुत्वा धृष्टद्युम्नेन संयुगे । सत्यसंधं महेष्वासं भृशं मे व्यथितं मनः ।।"},
{"c": "8.1", "n": "40", "i": 41388, "v": "त्रैलोक्ये यस्य शास्त्रेषु न पुमान्विद्यते समः । तं द्रोणं निहतं श्रुत्वा किमकुर्वत मामकाः ।।"},
{"c": "8.1", "n": "41", "i": 41389, "v": "संशप्तकानां च बले पाण्डवेन महात्मना । धनंजयेन विक्रम्य गमिते यमसादनम् ।।"},
{"c": "8.1", "n": "42", "i": 41390, "v": "नारायणास्त्रे निहते द्रोणपुत्रस्य धीमतः । हतशेषेष्वनीकेषु किमकुर्वत मामकाः ।।"},
{"c": "8.1", "n": "43", "i": 41391, "v": "विप्रद्रुतानहं मन्ये निमग्नः शोकसागरे । प्लवमानान्हते द्रोणे सन्ननौकानिवार्णवे ।।"},
{"c": "8.1", "n": "44", "i": 41392, "v": "दुर्योधनस्य कर्णस्य भोजस्य कृतवर्मणः । मद्रराजस्य शल्यस्य द्रौणेश्चैव कृपस्य च ।।"},
{"c": "8.1", "n": "45", "i": 41393, "v": "मत्पुत्रशेषस्य तथा तथान्येषां च संजय । विप्रकीर्णेष्वनीकेषु मुखवर्णोऽभवत्कथम् ।।"},
{"c": "8.1", "n": "46", "i": 41394, "v": "एतत्सर्वं यथा वृत्तं तत्त्वं गावल्गणे रणे । आचक्ष्व पाण्डवेयानां मामकानां च सर्वशः ।।"},
{"c": "8.1", "t": "संजय उवाच ।"},
{"c": "8.1", "n": "47", "i": 41395, "v": "पाण्डवेयैर्हि यद्वृत्तं कौरवेयेषु मारिष । तच्छ्रुत्वा मा व्यथां कार्षीर्दिष्टे न व्यथते मनः ।।"},
{"c": "8.1", "n": "48", "i": 41396, "v": "यस्मादभावी भावी वा भवेदर्थो नरं प्रति । अप्राप्तौ तस्य वा प्राप्तौ न कश्चिद्व्यथते बुधः ।।"},
{"c": "8.1", "t": "धृतराष्ट्र उवाच ।"},
{"c": "8.1", "n": "49", "i": 41397, "v": "न व्यथा शृण्वतः काचिद्विद्यते मम संजय । दिष्टमेतत्पुरा मन्ये कथयस्व यथेच्छकम् ।।"},
{"c": "8.2", "t": "संजय उवाच ।"},
{"c": "8.2", "n": "1", "i": 41398, "v": "हते द्रोणे महेष्वासे तव पुत्रा महारथाः । बभूवुराश्वस्तमुखा विषण्णा गतचेतसः ।।"},
{"c": "8.2", "n": "2", "i": 41399, "v": "अवाङ्मुखाः शस्त्रभृतः सर्व एव विशां पते । अप्रेक्षमाणाः शोकार्ता नाभ्यभाषन्परस्परम् ।।"},
{"c": "8.2", "n": "3", "i": 41400, "v": "तान्दृष्ट्वा व्यथिताकारान्सैन्यानि तव भारत । ऊर्ध्वमेवाभ्यवेक्षन्त दुःखत्रस्तान्यनेकशः ।।"},
{"c": "8.2", "n": "4", "i": 41401, "v": "शस्त्राण्येषां च राजेन्द्र शोणिताक्तान्यशेषतः । प्राभ्रश्यन्त कराग्रेभ्यो दृष्ट्वा द्रोणं निपातितम् ।।"},
{"c": "8.2", "n": "5", "i": 41402, "v": "तानि बद्धान्यनिष्टानि लम्बमानानि भारत । अदृश्यन्त महाराज नक्षत्राणि यथा दिवि ।।"},
{"c": "8.2", "n": "6", "i": 41403, "v": "तथार्तं स्तिमितं दृष्ट्वा गतसत्त्वमिव स्थितम् । स्वं बलं तन्महाराज राजा दुर्योधनोऽब्रवीत् ।।"},
{"c": "8.2", "n": "7", "i": 41404, "v": "भवतां बाहुवीर्यं हि समाश्रित्य मया युधि । पाण्डवेयाः समाहूता युद्धं चेदं प्रवर्तितम् ।।"},
{"c": "8.2", "n": "8", "i": 41405, "v": "तदिदं निहते द्रोणे विषण्णमिव लक्ष्यते । युध्यमानाश्च समरे योधा वध्यन्ति सर्वतः ।।"},
{"c": "8.2", "n": "9", "i": 41406, "v": "जयो वापि वधो वापि युध्यमानस्य संयुगे । भवेत्किमत्र चित्रं वै युध्यध्वं सर्वतोमुखाः ।।"},
{"c": "8.2", "n": "10", "i": 41407, "v": "पश्यध्वं च महात्मानं कर्णं वैकर्तनं युधि । प्रचरन्तं महेष्वासं दिव्यैरस्त्रैर्महाबलम् ।।"},
{"c": "8.2", "n": "11", "i": 41408, "v": "यस्य वै युधि संत्रासात्कुन्तीपुत्रो धनंजयः । निवर्तते सदामर्षात्सिंहात्क्षुद्रमृगो यथा ।।"},
{"c": "8.2", "n": "12", "i": 41409, "v": "येन नागायुतप्राणो भीमसेनो महाबलः । मानुषेणैव युद्धेन तामवस्थां प्रवेशितः ।।"},
{"c": "8.2", "n": "13", "i": 41410, "v": "येन दिव्यास्त्रविच्छूरो मायावी स घटोत्कचः । अमोघया रणे शक्त्या निहतो भैरवं नदन् ।।"},
{"c": "8.2", "n": "14", "i": 41411, "v": "तस्य दुष्पारवीर्यस्य सत्यसंधस्य धीमतः । बाह्वोर्द्रविणमक्षय्यमद्य द्रक्ष्यथ संयुगे ।।"},
{"c": "8.2", "n": "15", "i": 41412, "v": "द्रोणपुत्रस्य विक्रान्तं राधेयस्यैव चोभयोः । पाण्डुपाञ्चालसैन्येषु द्रक्ष्यथापि महात्मनोः ।।"},
{"c": "8.2", "n": "16", "i": 41413, "v": "सर्व एव भवन्तश्च शूराः प्राज्ञाः कुलोद्गताः । शीलवन्तः कृतास्त्राश्च द्रक्ष्यथाद्य परस्परम् ।।"},
{"c": "8.2", "n": "17", "i": 41414, "v": "एवमुक्ते महाराज कर्णो वैकर्तनो नृपः । सिंहनादं विनद्योच्चैः प्रायुध्यत महाबलः ।।"},
{"c": "8.2", "n": "18", "i": 41415, "v": "स सृञ्जयानां सर्वेषां पाञ्चालानां च पश्यताम् । केकयानां विदेहानामकरोत्कदनं महत् ।।"},
{"c": "8.2", "n": "19", "i": 41416, "v": "तस्येषुधाराः शतशः प्रादुरासञ्शरासनात् । अग्रे पुङ्खे च संसक्ता यथा भ्रमरपङ्क्तयः ।।"},
{"c": "8.2", "n": "20", "i": 41417, "v": "स पीडयित्वा पाञ्चालान्पाण्डवांश्च तरस्विनः । हत्वा सहस्रशो योधानर्जुनेन निपातितः ।।"},
{"c": "8.3", "t": "वैशंपायन उवाच ।"},
{"c": "8.3", "n": "1", "i": 41418, "v": "एतच्छ्रुत्वा महाराज धृतराष्ट्रोऽम्बिकासुतः । शोकस्यान्तमपश्यन्वै हतं मत्वा सुयोधनम् । विह्वलः पतितो भूमौ नष्टचेता इव द्विपः ।।"},
{"c": "8.3", "n": "2", "i": 41419, "v": "तस्मिन्निपतिते भूमौ विह्वले राजसत्तमे । आर्तनादो महानासीत्स्त्रीणां भरतसत्तम ।।"},
{"c": "8.3", "n": "3", "i": 41420, "v": "स शब्दः पृथिवीं सर्वां पूरयामास सर्वशः । शोकार्णवे महाघोरे निमग्ना भरतस्त्रियः ।।"},
{"c": "8.3", "n": "4", "i": 41421, "v": "राजानं च समासाद्य गान्धारी भरतर्षभ । निःसंज्ञा पतिता भूमौ सर्वाण्यन्तःपुराणि च ।।"},
{"c": "8.3", "n": "5", "i": 41422, "v": "ततस्ताः संजयो राजन्समाश्वासयदातुराः । मुह्यमानाः सुबहुशो मुञ्चन्त्यो वारि नेत्रजम् ।।"},
{"c": "8.3", "n": "6", "i": 41423, "v": "समाश्वस्ताः स्त्रियस्तास्तु वेपमाना मुहुर्मुहुः । कदल्य इव वातेन धूयमानाः समन्ततः ।।"},
{"c": "8.3", "n": "7", "i": 41424, "v": "राजानं विदुरश्चापि प्रज्ञाचक्षुषमीश्वरम् । आश्वासयामास तदा सिञ्चंस्तोयेन कौरवम् ।।"},
{"c": "8.3", "n": "8", "i": 41425, "v": "स लब्ध्वा शनकैः संज्ञां ताश्च दृष्ट्वा स्त्रियो नृप । उन्मत्त इव राजा स स्थितस्तूष्णीं विशां पते ।।"},
{"c": "8.3", "n": "9", "i": 41426, "v": "ततो ध्यात्वा चिरं कालं निःश्वसंश्च पुनः पुनः । स्वान्पुत्रान्गर्हयामास बहु मेने च पाण्डवान् ।।"},
{"c": "8.3", "n": "10", "i": 41427, "v": "गर्हयित्वात्मनो बुद्धिं शकुनेः सौबलस्य च । ध्यात्वा च सुचिरं कालं वेपमानो मुहुर्मुहुः ।।"},
{"c": "8.3", "n": "11", "i": 41428, "v": "संस्तभ्य च मनो भूयो राजा धैर्यसमन्वितः । पुनर्गावल्गणिं सूतं पर्यपृच्छत संजयम् ।।"},
{"c": "8.3", "n": "12", "i": 41429, "v": "यत्त्वया कथितं वाक्यं श्रुतं संजय तन्मया । कच्चिद्दुर्योधनः सूत न गतो वै यमक्षयम् । ब्रूहि संजय तत्त्वेन पुनरुक्तां कथामिमाम् ।।"},
{"c": "8.3", "n": "13", "i": 41430, "v": "एवमुक्तोऽब्रवीत्सूतो राजानं जनमेजय । हतो वैकर्तनो राजन्सह पुत्रैर्महारथैः । भ्रातृभिश्च महेष्वासैः सूतपुत्रैस्तनुत्यजैः ।।"},
{"c": "8.3", "n": "14", "i": 41431, "v": "दुःशासनश्च निहतः पाण्डवेन यशस्विना । पीतं च रुधिरं कोपाद्भीमसेनेन संयुगे ।।"},
{"c": "8.4", "t": "वैशंपायन उवाच ।"},
{"c": "8.4", "n": "1", "i": 41432, "v": "एतच्छ्रुत्वा महाराज धृतराष्ट्रोऽम्बिकासुतः । अब्रवीत्संजयं सूतं शोकव्याकुलचेतनः ।।"},
{"c": "8.4", "n": "2", "i": 41433, "v": "दुष्प्रणीतेन मे तात मनसाभिप्लुतात्मनः । हतं वैकर्तनं श्रुत्वा शोको मर्माणि कृन्तति ।।"},
{"c": "8.4", "n": "3", "i": 41434, "v": "कृतास्त्रपरमाः शल्ये दुःखपारं तितीर्षवः । कुरूणां सृञ्जयानां च के नु जीवन्ति के मृताः ।।"},
{"c": "8.4", "t": "संजय उवाच ।"},
{"c": "8.4", "n": "4", "i": 41435, "v": "हतः शांतनवो राजन्दुराधर्षः प्रतापवान् । हत्वा पाण्डवयोधानामर्बुदं दशभिर्दिनैः ।।"},
{"c": "8.4", "n": "5", "i": 41436, "v": "ततो द्रोणो महेष्वासः पाञ्चालानां रथव्रजान् । निहत्य युधि दुर्धर्षः पश्चाद्रुक्मरथो हतः ।।"},
{"c": "8.4", "n": "6", "i": 41437, "v": "हतशिष्टस्य भीष्मेण द्रोणेन च महात्मना । अर्धं निहत्य सैन्यस्य कर्णो वैकर्तनो हतः ।।"},
{"c": "8.4", "n": "7", "i": 41438, "v": "विविंशतिर्महाराज राजपुत्रो महाबलः । आनर्तयोधाञ्शतशो निहत्य निहतो रणे ।।"},
{"c": "8.4", "n": "8", "i": 41439, "v": "अथ पुत्रो विकर्णस्ते क्षत्रव्रतमनुस्मरन् । क्षीणवाहायुधः शूरः स्थितोऽभिमुखतः परान् ।।"},
{"c": "8.4", "n": "9", "i": 41440, "v": "घोररूपान्परिक्लेशान्दुर्योधनकृतान्बहून् । प्रतिज्ञां स्मरता चैव भीमसेनेन पातितः ।।"},
{"c": "8.4", "n": "10", "i": 41441, "v": "विन्दानुविन्दावावन्त्यौ राजपुत्रौ महाबलौ । कृत्वा नसुकरं कर्म गतौ वैवस्वतक्षयम् ।।"},
{"c": "8.4", "n": "11", "i": 41442, "v": "सिन्धुराष्ट्रमुखानीह दश राष्ट्राणि यस्य वै । वशे तिष्ठन्ति वीरस्य यः स्थितस्तव शासने ।।"},
{"c": "8.4", "n": "12", "i": 41443, "v": "अक्षौहिणीर्दशैकां च निर्जित्य निशितैः शरैः । अर्जुनेन हतो राजन्महावीर्यो जयद्रथः ।।"},
{"c": "8.4", "n": "13", "i": 41444, "v": "तथा दुर्योधनसुतस्तरस्वी युद्धदुर्मदः । वर्तमानः पितुः शास्त्रे सौभद्रेण निपातितः ।।"},
{"c": "8.4", "n": "14", "i": 41445, "v": "तथा दौःशासनिर्वीरो बाहुशाली रणोत्कटः । द्रौपदेयेन विक्रम्य गमितो यमसादनम् ।।"},
{"c": "8.4", "n": "15", "i": 41446, "v": "किरातानामधिपतिः सागरानूपवासिनाम् । देवराजस्य धर्मात्मा प्रियो बहुमतः सखा ।।"},
{"c": "8.4", "n": "16", "i": 41447, "v": "भगदत्तो महीपालः क्षत्रधर्मरतः सदा । धनंजयेन विक्रम्य गमितो यमसादनम् ।।"},
{"c": "8.4", "n": "17", "i": 41448, "v": "तथा कौरवदायादः सौमदत्तिर्महायशाः । हतो भूरिश्रवा राजञ्शूरः सात्यकिना युधि ।।"},
{"c": "8.4", "n": "18", "i": 41449, "v": "श्रुतायुरपि चाम्बष्ठः क्षत्रियाणां धनुर्धरः । चरन्नभीतवत्संख्ये निहतः सव्यसाचिना ।।"},
{"c": "8.4", "n": "19", "i": 41450, "v": "तव पुत्रः सदा संख्ये कृतास्त्रो युद्धदुर्मदः । दुःशासनो महाराज भीमसेनेन पातितः ।।"},
{"c": "8.4", "n": "20", "i": 41451, "v": "यस्य राजन्गजानीकं बहुसाहस्रमद्भुतम् । सुदक्षिणः स संग्रामे निहतः सव्यसाचिना ।।"},
{"c": "8.4", "n": "21", "i": 41452, "v": "कोसलानामधिपतिर्हत्वा बहुशतान्परान् । सौभद्रेण हि विक्रम्य गमितो यमसादनम् ।।"},
{"c": "8.4", "n": "22", "i": 41453, "v": "बहुशो योधयित्वा च भीमसेनं महारथः । चित्रसेनस्तव सुतो भीमसेनेन पातितः ।।"},
{"c": "8.4", "n": "23", "i": 41454, "v": "मद्रराजात्मजः शूरः परेषां भयवर्धनः । असिचर्मधरः श्रीमान्सौभद्रेण निपातितः ।।"},
{"c": "8.4", "n": "24", "i": 41455, "v": "समः कर्णस्य समरे यः स कर्णस्य पश्यतः । वृषसेनो महातेजाः शीघ्रास्त्रः कृतनिश्चयः ।।"},
{"c": "8.4", "n": "25", "i": 41456, "v": "अभिमन्योर्वधं स्मृत्वा प्रतिज्ञामपि चात्मनः । धनंजयेन विक्रम्य गमितो यमसादनम् ।।"},
{"c": "8.4", "n": "26", "i": 41457, "v": "नित्यप्रसक्तवैरो यः पाण्डवैः पृथिवीपतिः । विश्राव्य वैरं पार्थेन श्रुतायुः स निपातितः ।।"},
{"c": "8.4", "n": "27", "i": 41458, "v": "शल्यपुत्रस्तु विक्रान्तः सहदेवेन मारिष । हतो रुक्मरथो राजन्भ्राता मातुलजो युधि ।।"},
{"c": "8.4", "n": "28", "i": 41459, "v": "राजा भगीरथो वृद्धो बृहत्क्षत्रश्च केकयः । पराक्रमन्तौ विक्रान्तौ निहतौ वीर्यवत्तरौ ।।"},
{"c": "8.4", "n": "29", "i": 41460, "v": "भगदत्तसुतो राजन्कृतप्रज्ञो महाबलः । श्येनवच्चरता संख्ये नकुलेन निपातितः ।।"},
{"c": "8.4", "n": "30", "i": 41461, "v": "पितामहस्तव तथा बाह्लिकः सह बाह्लिकैः । भीमसेनेन विक्रम्य गमितो यमसादनम् ।।"},
{"c": "8.4", "n": "31", "i": 41462, "v": "जयत्सेनस्तथा राजञ्जारासंधिर्महाबलः । मागधो निहतः संख्ये सौभद्रेण महात्मना ।।"},
{"c": "8.4", "n": "32", "i": 41463, "v": "पुत्रस्ते दुर्मुखो राजन्दुःसहश्च महारथः । गदया भीमसेनेन निहतौ शूरमानिनौ ।।"},
{"c": "8.4", "n": "33", "i": 41464, "v": "दुर्मर्षणो दुर्विषहो दुर्जयश्च महारथः । कृत्वा नसुकरं कर्म गता वैवस्वतक्षयम् ।।"},
{"c": "8.4", "n": "34", "i": 41465, "v": "सचिवो वृषवर्मा ते सूतः परमवीर्यवान् । भीमसेनेन विक्रम्य गमितो यमसादनम् ।।"},
{"c": "8.4", "n": "35", "i": 41466, "v": "नागायुतबलो राजा नागायुतबलो महान् । सगणः पाण्डुपुत्रेण निहतः सव्यसाचिना ।।"},
{"c": "8.4", "n": "36", "i": 41467, "v": "वसातयो महाराज द्विसाहस्राः प्रहारिणः । शूरसेनाश्च विक्रान्ताः सर्वे युधि निपातिताः ।।"},
{"c": "8.4", "n": "37", "i": 41468, "v": "अभीषाहाः कवचिनः प्रहरन्तो मदोत्कटाः । शिबयश्च रथोदाराः कलिङ्गसहिता हताः ।।"},
{"c": "8.4", "n": "38", "i": 41469, "v": "गोकुले नित्यसंवृद्धा युद्धे परमकोविदाः । श्रेणयो बहुसाहस्राः संशप्तकगणाश्च ये । ते सर्वे पार्थमासाद्य गता वैवस्वतक्षयम् ।।"},
{"c": "8.4", "n": "39", "i": 41470, "v": "स्यालौ तव महाराज राजानौ वृषकाचलौ । त्वदर्थे संपराक्रान्तौ निहतौ सव्यसाचिना ।।"},
{"c": "8.4", "n": "40", "i": 41471, "v": "उग्रकर्मा महेष्वासो नामतः कर्मतस्तथा । शाल्वराजो महाराज भीमसेनेन पातितः ।।"},
{"c": "8.4", "n": "41", "i": 41472, "v": "ओघवांश्च महाराज बृहन्तः सहितो रणे । पराक्रमन्तौ मित्रार्थे गतौ वैवस्वतक्षयम् ।।"},
{"c": "8.4", "n": "42", "i": 41473, "v": "तथैव रथिनां श्रेष्ठः क्षेमधूर्तिर्विशां पते । निहतो गदया राजन्भीमसेनेन संयुगे ।।"},
{"c": "8.4", "n": "43", "i": 41474, "v": "तथा राजा महेष्वासो जलसंधो महाबलः । सुमहत्कदनं कृत्वा हतः सात्यकिना रणे ।।"},
{"c": "8.4", "n": "44", "i": 41475, "v": "अलायुधो राक्षसेन्द्रः खरबन्धुरयानगः । घटोत्कचेन विक्रम्य गमितो यमसादनम् ।।"},
{"c": "8.4", "n": "45", "i": 41476, "v": "राधेयाः सूतपुत्राश्च भ्रातरश्च महारथाः । केकयाः सर्वशश्चापि निहताः सव्यसाचिना ।।"},
{"c": "8.4", "n": "46", "i": 41477, "v": "मालवा मद्रकाश्चैव द्रविडाश्चोग्रविक्रमाः । यौधेयाश्च ललित्थाश्च क्षुद्रकाश्चाप्युशीनराः ।।"},
{"c": "8.4", "n": "47", "i": 41478, "v": "मावेल्लकास्तुण्डिकेराः सावित्रीपुत्रकाञ्चलाः । प्राच्योदीच्याः प्रतीच्याश्च दाक्षिणात्याश्च मारिष ।।"},
{"c": "8.4", "n": "48", "i": 41479, "v": "पत्तीनां निहताः संघा हयानामयुतानि च । रथव्रजाश्च निहता हताश्च वरवारणाः ।।"},
{"c": "8.4", "n": "49", "i": 41480, "v": "सध्वजाः सायुधाः शूराः सवर्माम्बरभूषणाः । कालेन महता यत्ताः कुले ये च विवर्धिताः ।।"},
{"c": "8.4", "n": "50", "i": 41481, "v": "ते हताः समरे राजन्पार्थेनाक्लिष्टकर्मणा । अन्ये तथामितबलाः परस्परवधैषिणः ।।"},
{"c": "8.4", "n": "51", "i": 41482, "v": "एते चान्ये च बहवो राजानः सगणा रणे । हताः सहस्रशो राजन्यन्मां त्वं परिपृच्छसि । एवमेष क्षयो वृत्तः कर्णार्जुनसमागमे ।।"},
{"c": "8.4", "n": "52", "i": 41483, "v": "महेन्द्रेण यथा वृत्रो यथा रामेण रावणः । यथा कृष्णेन निहतो मुरो रणनिपातितः । कार्तवीर्यश्च रामेण भार्गवेण हतो यथा ।।"},
{"c": "8.4", "n": "53", "i": 41484, "v": "सज्ञातिबान्धवः शूरः समरे युद्धदुर्मदः । रणे कृत्वा महायुद्धं घोरं त्रैलोक्यविश्रुतम् ।।"},
{"c": "8.4", "n": "54", "i": 41485, "v": "तथार्जुनेन निहतो द्वैरथे युद्धदुर्मदः । सामात्यबान्धवो राजन्कर्णः प्रहरतां वरः ।।"},
{"c": "8.4", "n": "55", "i": 41486, "v": "जयाशा धार्तराष्ट्राणां वैरस्य च मुखं यतः । तीर्णं तत्पाण्डवै राजन्यत्पुरा नावबुध्यसे ।।"},
{"c": "8.4", "n": "56", "i": 41487, "v": "उच्यमानो महाराज बन्धुभिर्हितकाङ्क्षिभिः । तदिदं समनुप्राप्तं व्यसनं त्वां महात्ययम् ।।"},
{"c": "8.4", "n": "57", "i": 41488, "v": "पुत्राणां राज्यकामानां त्वया राजन्हितैषिणा । अहितानीव चीर्णानि तेषां ते फलमागतम् ।।"},
{"c": "8.4", "t": "धृतराष्ट्र उवाच ।"},
{"c": "8.4", "n": "58", "i": 41489, "v": "आख्याता मामकास्तात निहता युधि पाण्डवैः । निहतान्पाण्डवेयानां मामकैर्ब्रूहि संजय ।।"},
{"c": "8.4", "t": "संजय उवाच ।"},
{"c": "8.4", "n": "59", "i": 41490, "v": "कुन्तयो युधि विक्रान्ता महासत्त्वा महाबलाः । सानुबन्धाः सहामात्या भीष्मेण युधि पातिताः ।।"},
{"c": "8.4", "n": "60", "i": 41491, "v": "समः किरीटिना संख्ये वीर्येण च बलेन च । सत्यजित्सत्यसंधेन द्रोणेन निहतो रणे ।।"},
{"c": "8.4", "n": "61", "i": 41492, "v": "तथा विराटद्रुपदौ वृद्धौ सहसुतौ नृपौ । पराक्रमन्तौ मित्रार्थे द्रोणेन निहतौ रणे ।।"},
{"c": "8.4", "n": "62", "i": 41493, "v": "यो बाल एव समरे संमितः सव्यसाचिना । केशवेन च दुर्धर्षो बलदेवेन चाभिभूः ।।"},
{"c": "8.4", "n": "63", "i": 41494, "v": "स एष कदनं कृत्वा महद्रणविशारदः । परिवार्य महामात्रैः षड्भिः परमकै रथैः । अशक्नुवद्भिर्बीभत्सुमभिमन्युर्निपातितः ।।"},
{"c": "8.4", "n": "64", "i": 41495, "v": "तं कृतं विरथं वीरं क्षत्रधर्मे व्यवस्थितम् । दौःशासनिर्महाराज सौभद्रं हतवान्रणे ।।"},
{"c": "8.4", "n": "65", "i": 41496, "v": "बृहन्तस्तु महेष्वासः कृतास्त्रो युद्धदुर्मदः । दुःशासनेन विक्रम्य गमितो यमसादनम् ।।"},
{"c": "8.4", "n": "66", "i": 41497, "v": "मणिमान्दण्डधारश्च राजानौ युद्धदुर्मदौ । पराक्रमन्तौ मित्रार्थे द्रोणेन विनिपातितौ ।।"},
{"c": "8.4", "n": "67", "i": 41498, "v": "अंशुमान्भोजराजस्तु सहसैन्यो महारथः । भारद्वाजेन विक्रम्य गमितो यमसादनम् ।।"},
{"c": "8.4", "n": "68", "i": 41499, "v": "चित्रायुधश्चित्रयोधी कृत्वा तौ कदनं महत् । चित्रमार्गेण विक्रम्य कर्णेन निहतौ युधि ।।"},
{"c": "8.4", "n": "69", "i": 41500, "v": "वृकोदरसमो युद्धे दृढः केकयजो युधि । केकयेनैव विक्रम्य भ्रात्रा भ्राता निपातितः ।।"},
{"c": "8.4", "n": "70", "i": 41501, "v": "जनमेजयो गदायोधी पार्वतीयः प्रतापवान् । दुर्मुखेन महाराज तव पुत्रेण पातितः ।।"},
{"c": "8.4", "n": "71", "i": 41502, "v": "रोचमानौ नरव्याघ्रौ रोचमानौ ग्रहाविव । द्रोणेन युगपद्राजन्दिवं संप्रेषितौ शरैः ।।"},
{"c": "8.4", "n": "72", "i": 41503, "v": "नृपाश्च प्रतियुध्यन्तः पराक्रान्ता विशां पते । कृत्वा नसुकरं कर्म गता वैवस्वतक्षयम् ।।"},
{"c": "8.4", "n": "73", "i": 41504, "v": "पुरुजित्कुन्तिभोजश्च मातुलः सव्यसाचिनः । संग्रामनिर्जिताँल्लोकान्गमितो द्रोणसायकैः ।।"},
{"c": "8.4", "n": "74", "i": 41505, "v": "अभिभूः काशिराजश्च काशिकैर्बहुभिर्वृतः । वसुदानस्य पुत्रेण न्यासितो देहमाहवे ।।"},
{"c": "8.4", "n": "75", "i": 41506, "v": "अमितौजा युधामन्युरुत्तमौजाश्च वीर्यवान् । निहत्य शतशः शूरान्परैर्विनिहतौ रणे ।।"},
{"c": "8.4", "n": "76", "i": 41507, "v": "क्षत्रधर्मा च पाञ्चाल्यः क्षत्रवर्मा च मारिष । द्रोणेन परमेष्वासौ गमितौ यमसादनम् ।।"},
{"c": "8.4", "n": "77", "i": 41508, "v": "शिखण्डितनयो युद्धे क्षत्रदेवो युधां पतिः । लक्ष्मणेन हतो राजंस्तव पौत्रेण भारत ।।"},
{"c": "8.4", "n": "78", "i": 41509, "v": "सुचित्रश्चित्रधर्मा च पितापुत्रौ महारथौ । प्रचरन्तौ महावीर्यौ द्रोणेन निहतौ रणे ।।"},
{"c": "8.4", "n": "79", "i": 41510, "v": "वार्धक्षेमिर्महाराज कृत्वा कदनमाहवे । बाह्लिकेन महाराज कौरवेण निपातितः ।।"},
{"c": "8.4", "n": "80", "i": 41511, "v": "धृष्टकेतुर्महाराज चेदीनां प्रवरो रथः । कृत्वा नसुकरं कर्म गतो वैवस्वतक्षयम् ।।"},
{"c": "8.4", "n": "81", "i": 41512, "v": "तथा सत्यधृतिस्तात कृत्वा कदनमाहवे । पाण्डवार्थे पराक्रान्तो गमितो यमसादनम् ।।"},
{"c": "8.4", "n": "82", "i": 41513, "v": "पुत्रस्तु शिशुपालस्य सुकेतुः पृथिवीपते । निहत्य शात्रवान्संख्ये द्रोणेन निहतो युधि ।।"},
{"c": "8.4", "n": "83", "i": 41514, "v": "तथा सत्यधृतिर्वीरो मदिराश्वश्च वीर्यवान् । सूर्यदत्तश्च विक्रान्तो निहतो द्रोणसायकैः ।।"},
{"c": "8.4", "n": "84", "i": 41515, "v": "श्रेणिमांश्च महाराज युध्यमानः पराक्रमी । कृत्वा नसुकरं कर्म गतो वैवस्वतक्षयम् ।।"},
{"c": "8.4", "n": "85", "i": 41516, "v": "तथैव युधि विक्रान्तो मागधः परवीरहा । भीष्मेण निहतो राजन्युध्यमानः पराक्रमी ।।"},
{"c": "8.4", "n": "86", "i": 41517, "v": "वसुदानश्च कदनं कुर्वाणोऽतीव संयुगे । भारद्वाजेन विक्रम्य गमितो यमसादनम् ।।"},
{"c": "8.4", "n": "87", "i": 41518, "v": "एते चान्ये च बहवः पाण्डवानां महारथाः । हता द्रोणेन विक्रम्य यन्मां त्वं परिपृच्छसि ।।"},
{"c": "8.4", "t": "धृतराष्ट्र उवाच ।"},
{"c": "8.4", "n": "88", "i": 41519, "v": "हतप्रवीरे सैन्येऽस्मिन्मामके वदतां वर । अहताञ्शंस मे सूत येऽत्र जीवन्ति केचन ।।"},
{"c": "8.4", "n": "89", "i": 41520, "v": "एतेषु निहतेष्वद्य ये त्वया परिकीर्तिताः । अहतान्मन्यसे यांस्त्वं तेऽपि स्वर्गजितो मताः ।।"},
{"c": "8.4", "t": "संजय उवाच ।"},
{"c": "8.4", "n": "90", "i": 41521, "v": "यस्मिन्महास्त्राणि समर्पितानि; चित्राणि शुभ्राणि चतुर्विधानि । दिव्यानि राजन्निहितानि चैव; द्रोणेन वीरद्विजसत्तमेन ।।"},
{"c": "8.4", "n": "91", "i": 41522, "v": "महारथः कृतिमान्क्षिप्रहस्तो; दृढायुधो दृढमुष्टिर्दृढेषुः । स वीर्यवान्द्रोणपुत्रस्तरस्वी; व्यवस्थितो योद्धुकामस्त्वदर्थे ।।"},
{"c": "8.4", "n": "92", "i": 41523, "v": "आनर्तवासी हृदिकात्मजोऽसौ; महारथः सात्वतानां वरिष्ठः । स्वयं भोजः कृतवर्मा कृतास्त्रो; व्यवस्थितो योद्धुकामस्त्वदर्थे ।।"},
{"c": "8.4", "n": "93", "i": 41524, "v": "शारद्वतो गौतमश्चापि राज;न्महाबलो बहुचित्रास्त्रयोधी । धनुश्चित्रं सुमहद्भारसाहं; व्यवस्थितो योत्स्यमानः प्रगृह्य ।।"},
{"c": "8.4", "n": "94", "i": 41525, "v": "आर्तायनिः समरे दुष्प्रकम्प्यः; सेनाग्रणीः प्रथमस्तावकानाम् । स्वस्रेयांस्तान्पाण्डवेयान्विसृज्य; सत्यां वाचं तां चिकीर्षुस्तरस्वी ।।"},
{"c": "8.4", "n": "95", "i": 41526, "v": "तेजोवधं सूतपुत्रस्य संख्ये; प्रतिश्रुत्वाजातशत्रोः पुरस्तात् । दुराधर्षः शक्रसमानवीर्यः; शल्यः स्थितो योद्धुकामस्त्वदर्थे ।।"},
{"c": "8.4", "n": "96", "i": 41527, "v": "आजानेयैः सैन्धवैः पार्वतीयै;र्नदीजकाम्बोजवनायुबाह्लिकैः । गान्धारराजः स्वबलेन युक्तो; व्यवस्थितो योद्धुकामस्त्वदर्थे ।।"},
{"c": "8.4", "n": "97", "i": 41528, "v": "तथा सुतस्ते ज्वलनार्कवर्णं; रथं समास्थाय कुरुप्रवीर । व्यवस्थितः कुरुमित्रो नरेन्द्र; व्यभ्रे सूर्यो भ्राजमानो यथा वै ।।"},
{"c": "8.4", "n": "98", "i": 41529, "v": "दुर्योधनो नागकुलस्य मध्ये; महावीर्यः सह सैन्यप्रवीरैः । रथेन जाम्बूनदभूषणेन; व्यवस्थितः समरे योद्धुकामः ।।"},
{"c": "8.4", "n": "99", "i": 41530, "v": "स राजमध्ये पुरुषप्रवीरो; रराज जाम्बूनदचित्रवर्मा । पद्मप्रभो वह्निरिवाल्पधूमो; मेघान्तरे सूर्य इव प्रकाशः ।।"},
{"c": "8.4", "n": "100", "i": 41531, "v": "तथा सुषेणोऽप्यसिचर्मपाणि;स्तवात्मजः सत्यसेनश्च वीरः । व्यवस्थितौ चित्रसेनेन सार्धं; हृष्टात्मानौ समरे योद्धुकामौ ।।"},
{"c": "8.4", "n": "101", "i": 41532, "v": "ह्रीनिषेधा भरता राजपुत्रा;श्चित्रायुधः श्रुतकर्मा जयश्च । शलश्च सत्यव्रतदुःशलौ च; व्यवस्थिता बलिनो योद्धुकामाः ।।"},
{"c": "8.4", "n": "102", "i": 41533, "v": "कैतव्यानामधिपः शूरमानी; रणे रणे शत्रुहा राजपुत्रः । पत्री हयी नागरथप्रयायी; व्यवस्थितो योद्धुकामस्त्वदर्थे ।।"},
{"c": "8.4", "n": "103", "i": 41534, "v": "वीरः श्रुतायुश्च श्रुतायुधश्च; चित्राङ्गदश्चित्रवर्मा स वीरः । व्यवस्थिता ये तु सैन्ये नराग्र्याः; प्रहारिणो मानिनः सत्यसंधाः ।।"},
{"c": "8.4", "n": "104", "i": 41535, "v": "कर्णात्मजः सत्यसेनो महात्मा; व्यवस्थितः समरे योद्धुकामः । अथापरौ कर्णसुतौ वरार्हौ; व्यवस्थितौ लघुहस्तौ नरेन्द्र । बलं महद्दुर्भिदमल्पधैर्यैः; समाश्रितौ योत्स्यमानौ त्वदर्थे ।।"},
{"c": "8.4", "n": "105", "i": 41536, "v": "एतैश्च मुख्यैरपरैश्च राज;न्योधप्रवीरैरमितप्रभावैः । व्यवस्थितो नागकुलस्य मध्ये; यथा महेन्द्रः कुरुराजो जयाय ।।"},
{"c": "8.4", "t": "धृतराष्ट्र उवाच ।"},
{"c": "8.4", "n": "106", "i": 41537, "v": "आख्याता जीवमाना ये परेभ्योऽन्ये यथातथम् । इतीदमभिगच्छामि व्यक्तमर्थाभिपत्तितः ।।"},
{"c": "8.4", "t": "वैशंपायन उवाच ।"},
{"c": "8.4", "n": "107", "i": 41538, "v": "एवं ब्रुवन्नेव तदा धृतराष्ट्रोऽम्बिकासुतः । हतप्रवीरं विध्वस्तं किंचिच्छेषं स्वकं बलम् । श्रुत्वा व्यामोहमगमच्छोकव्याकुलितेन्द्रियः ।।"},
{"c": "8.4", "n": "108", "i": 41539, "v": "मुह्यमानोऽब्रवीच्चापि मुहूर्तं तिष्ठ संजय । व्याकुलं मे मनस्तात श्रुत्वा सुमहदप्रियम् । नष्टचित्तस्ततः सोऽथ बभूव जगतीपतिः ।।"},
{"c": "8.5", "t": "जनमेजय उवाच ।"},
{"c": "8.5", "n": "1", "i": 41540, "v": "श्रुत्वा कर्णं हतं युद्धे पुत्रांश्चैवापलायिनः । नरेन्द्रः किंचिदाश्वस्तो द्विजश्रेष्ठ किमब्रवीत् ।।"},
{"c": "8.5", "n": "2", "i": 41541, "v": "प्राप्तवान्परमं दुःखं पुत्रव्यसनजं महत् । तस्मिन्यदुक्तवान्काले तन्ममाचक्ष्व पृच्छतः ।।"},
{"c": "8.5", "t": "वैशंपायन उवाच ।"},
{"c": "8.5", "n": "3", "i": 41542, "v": "श्रुत्वा कर्णस्य निधनमश्रद्धेयमिवाद्भुतम् । भूतसंमोहनं भीमं मेरोः पर्यसनं यथा ।।"},
{"c": "8.5", "n": "4", "i": 41543, "v": "चित्तमोहमिवायुक्तं भार्गवस्य महामतेः । पराजयमिवेन्द्रस्य द्विषद्भ्यो भीमकर्मणः ।।"},
{"c": "8.5", "n": "5", "i": 41544, "v": "दिवः प्रपतनं भानोरुर्व्यामिव महाद्युतेः । संशोषणमिवाचिन्त्यं समुद्रस्याक्षयाम्भसः ।।"},
{"c": "8.5", "n": "6", "i": 41545, "v": "महीवियद्दिगीशानां सर्वनाशमिवाद्भुतम् । कर्मणोरिव वैफल्यमुभयोः पुण्यपापयोः ।।"},
{"c": "8.5", "n": "7", "i": 41546, "v": "संचिन्त्य निपुणं बुद्ध्या धृतराष्ट्रो जनेश्वरः । नेदमस्तीति संचिन्त्य कर्णस्य निधनं प्रति ।।"},
{"c": "8.5", "n": "8", "i": 41547, "v": "प्राणिनामेतदात्मत्वात्स्यादपीति विनाशनम् । शोकाग्निना दह्यमानो धम्यमान इवाशयः ।।"},
{"c": "8.5", "n": "9", "i": 41548, "v": "विध्वस्तात्मा श्वसन्दीनो हा हेत्युक्त्वा सुदुःखितः । विललाप महाराज धृतराष्ट्रोऽम्बिकासुतः ।।"},
{"c": "8.5", "t": "धृतराष्ट्र उवाच ।"},
{"c": "8.5", "n": "10", "i": 41549, "v": "संजयाधिरथो वीरः सिंहद्विरदविक्रमः । वृषमप्रतिमस्कन्धो वृषभाक्षगतिस्वनः ।।"},
{"c": "8.5", "n": "11", "i": 41550, "v": "वृषभो वृषभस्येव यो युद्धे न निवर्तते । शत्रोरपि महेन्द्रस्य वज्रसंहननो युवा ।।"},
{"c": "8.5", "n": "12", "i": 41551, "v": "यस्य ज्यातलशब्देन शरवृष्टिरवेण च । रथाश्वनरमातङ्गा नावतिष्ठन्ति संयुगे ।।"},
{"c": "8.5", "n": "13", "i": 41552, "v": "यमाश्रित्य महाबाहुं द्विषत्संघघ्नमच्युतम् । दुर्योधनोऽकरोद्वैरं पाण्डुपुत्रैर्महाबलैः ।।"},
{"c": "8.5", "n": "14", "i": 41553, "v": "स कथं रथिनां श्रेष्ठः कर्णः पार्थेन संयुगे । निहतः पुरुषव्याघ्रः प्रसह्यासह्यविक्रमः ।।"},
{"c": "8.5", "n": "15", "i": 41554, "v": "यो नामन्यत वै नित्यमच्युतं न धनंजयम् । न वृष्णीनपि तानन्यान्स्वबाहुबलमाश्रितः ।।"},
{"c": "8.5", "n": "16", "i": 41555, "v": "शार्ङ्गगाण्डीवधन्वानौ सहितावपराजितौ । अहं दिव्याद्रथादेकः पातयिष्यामि संयुगे ।।"},
{"c": "8.5", "n": "17", "i": 41556, "v": "इति यः सततं मन्दमवोचल्लोभमोहितम् । दुर्योधनमपादीनं राज्यकामुकमातुरम् ।।"},
{"c": "8.5", "n": "18", "i": 41557, "v": "यश्चाजैषीदतिबलानमित्रानपि दुर्जयान् । गान्धारान्मद्रकान्मत्स्यांस्त्रिगर्तांस्तङ्गणाञ्शकान् ।।"},
{"c": "8.5", "n": "19", "i": 41558, "v": "पाञ्चालांश्च विदेहांश्च कुणिन्दान्काशिकोसलान् । सुह्मानङ्गांश्च पुण्ड्रांश्च निषादान्वङ्गकीचकान् ।।"},
{"c": "8.5", "n": "20", "i": 41559, "v": "वत्सान्कलिङ्गांस्तरलानश्मकानृषिकांस्तथा । यो जित्वा समरे वीरश्चक्रे बलिभृतः पुरा ।।"},
{"c": "8.5", "n": "21", "i": 41560, "v": "उच्चैःश्रवा वरोऽश्वानां राज्ञां वैश्रवणो वरः । वरो महेन्द्रो देवानां कर्णः प्रहरतां वरः ।।"},
{"c": "8.5", "n": "22", "i": 41561, "v": "यं लब्ध्वा मागधो राजा सान्त्वमानार्थगौरवैः । अरौत्सीत्पार्थिवं क्षत्रमृते कौरवयादवान् ।।"},
{"c": "8.5", "n": "23", "i": 41562, "v": "तं श्रुत्वा निहतं कर्णं द्वैरथे सव्यसाचिना । शोकार्णवे निमग्नोऽहमप्लवः सागरे यथा ।।"},
{"c": "8.5", "n": "24", "i": 41563, "v": "ईदृशैर्यद्यहं दुःखैर्न विनश्यामि संजय । वज्राद्दृढतरं मन्ये हृदयं मम दुर्भिदम् ।।"},
{"c": "8.5", "n": "25", "i": 41564, "v": "ज्ञातिसंबन्धिमित्राणामिमं श्रुत्वा पराजयम् । को मदन्यः पुमाँल्लोके न जह्यात्सूत जीवितम् ।।"},
{"c": "8.5", "n": "26", "i": 41565, "v": "विषमग्निं प्रपातं वा पर्वताग्रादहं वृणे । न हि शक्ष्यामि दुःखानि सोढुं कष्टानि संजय ।।"},
{"c": "8.5", "t": "संजय उवाच ।"},
{"c": "8.5", "n": "27", "i": 41566, "v": "श्रिया कुलेन यशसा तपसा च श्रुतेन च । त्वामद्य सन्तो मन्यन्ते ययातिमिव नाहुषम् ।।"},
{"c": "8.5", "n": "28", "i": 41567, "v": "श्रुते महर्षिप्रतिमः कृतकृत्योऽसि पार्थिव । पर्यवस्थापयात्मानं मा विषादे मनः कृथाः ।।"},
{"c": "8.5", "t": "धृतराष्ट्र उवाच ।"},
{"c": "8.5", "n": "29", "i": 41568, "v": "दैवमेव परं मन्ये धिक्पौरुषमनर्थकम् । यत्र रामप्रतीकाशः कर्णोऽहन्यत संयुगे ।।"},
{"c": "8.5", "n": "30", "i": 41569, "v": "हत्वा युधिष्ठिरानीकं पाञ्चालानां रथव्रजान् । प्रताप्य शरवर्षेण दिशः सर्वा महारथः ।।"},
{"c": "8.5", "n": "31", "i": 41570, "v": "मोहयित्वा रणे पार्थान्वज्रहस्त इवासुरान् । स कथं निहतः शेते वातरुग्ण इव द्रुमः ।।"},
{"c": "8.5", "n": "32", "i": 41571, "v": "शोकस्यान्तं न पश्यामि समुद्रस्येव विप्लुकाः । चिन्ता मे वर्धते तीव्रा मुमूर्षा चापि जायते ।।"},
{"c": "8.5", "n": "33", "i": 41572, "v": "कर्णस्य निधनं श्रुत्वा विजयं फल्गुनस्य च । अश्रद्धेयमहं मन्ये वधं कर्णस्य संजय ।।"},
{"c": "8.5", "n": "34", "i": 41573, "v": "वज्रसारमयं नूनं हृदयं सुदृढं मम । यच्छ्रुत्वा पुरुषव्याघ्रं हतं कर्णं न दीर्यते ।।"},
{"c": "8.5", "n": "35", "i": 41574, "v": "आयुर्नूनं सुदीर्घं मे विहितं दैवतैः पुरा । यत्र कर्णं हतं श्रुत्वा जीवामीह सुदुःखितः ।।"},
{"c": "8.5", "n": "36", "i": 41575, "v": "धिग्जीवितमिदं मेऽद्य सुहृद्धीनस्य संजय । अद्य चाहं दशामेतां गतः संजय गर्हिताम् । कृपणं वर्तयिष्यामि शोच्यः सर्वस्य मन्दधीः ।।"},
{"c": "8.5", "n": "37", "i": 41576, "v": "अहमेव पुरा भूत्वा सर्वलोकस्य सत्कृतः । परिभूतः कथं सूत पुनः शक्ष्यामि जीवितुम् । दुःखात्सुदुःखं व्यसनं प्राप्तवानस्मि संजय ।।"},
{"c": "8.5", "n": "38", "i": 41577, "v": "तस्माद्भीष्मवधे चैव द्रोणस्य च महात्मनः । नात्र शेषं प्रपश्यामि सूतपुत्रे हते युधि ।।"},
{"c": "8.5", "n": "39", "i": 41578, "v": "स हि पारं महानासीत्पुत्राणां मम संजय । युद्धे विनिहतः शूरो विसृजन्सायकान्बहून् ।।"},
{"c": "8.5", "n": "40", "i": 41579, "v": "को हि मे जीवितेनार्थस्तमृते पुरुषर्षभम् । रथादतिरथो नूनमपतत्सायकार्दितः ।।"},
{"c": "8.5", "n": "41", "i": 41580, "v": "पर्वतस्येव शिखरं वज्रपातविदारितम् । शयीत पृथिवीं नूनं शोभयन्रुधिरोक्षितः । मातङ्ग इव मत्तेन मातङ्गेन निपातितः ।।"},
{"c": "8.5", "n": "42", "i": 41581, "v": "यद्बलं धार्तराष्ट्राणां पाण्डवानां यतो भयम् । सोऽर्जुनेन हतः कर्णः प्रतिमानं धनुष्मताम् ।।"},
{"c": "8.5", "n": "43", "i": 41582, "v": "स हि वीरो महेष्वासः पुत्राणामभयंकरः । शेते विनिहतो वीरः शक्रेणेव यथा बलः ।।"},
{"c": "8.5", "n": "44", "i": 41583, "v": "पङ्गोरिवाध्वगमनं दरिद्रस्येव कामितम् । दुर्योधनस्य चाकूतं तृषितस्येव पिप्लुकाः ।।"},
{"c": "8.5", "n": "45", "i": 41584, "v": "अन्यथा चिन्तितं कार्यमन्यथा तत्तु जायते । अहो नु बलवद्दैवं कालश्च दुरतिक्रमः ।।"},
{"c": "8.5", "n": "46", "i": 41585, "v": "पलायमानः कृपणं दीनात्मा दीनपौरुषः । कच्चिन्न निहतः सूत पुत्रो दुःशासनो मम ।।"},
{"c": "8.5", "n": "47", "i": 41586, "v": "कच्चिन्न नीचाचरितं कृतवांस्तात संयुगे । कच्चिन्न निहतः शूरो यथा न क्षत्रिया हताः ।।"},
{"c": "8.5", "n": "48", "i": 41587, "v": "युधिष्ठिरस्य वचनं मा युद्धमिति सर्वदा । दुर्योधनो नाभ्यगृह्णान्मूढः पथ्यमिवौषधम् ।।"},
{"c": "8.5", "n": "49", "i": 41588, "v": "शरतल्पे शयानेन भीष्मेण सुमहात्मना । पानीयं याचितः पार्थः सोऽविध्यन्मेदिनीतलम् ।।"},
{"c": "8.5", "n": "50", "i": 41589, "v": "जलस्य धारां विहितां दृष्ट्वा तां पाण्डवेन ह । अब्रवीत्स महाबाहुस्तात संशाम्य पाण्डवैः ।।"},
{"c": "8.5", "n": "51", "i": 41590, "v": "प्रशमाद्धि भवेच्छान्तिर्मदन्तं युद्धमस्तु च । भ्रातृभावेन पृथिवीं भुङ्क्ष्व पाण्डुसुतैः सह ।।"},
{"c": "8.5", "n": "52", "i": 41591, "v": "अकुर्वन्वचनं तस्य नूनं शोचति मे सुतः । तदिदं समनुप्राप्तं वचनं दीर्घदर्शिनः ।।"},
{"c": "8.5", "n": "53", "i": 41592, "v": "अहं तु निहतामात्यो हतपुत्रश्च संजय । द्यूततः कृच्छ्रमापन्नो लूनपक्ष इव द्विजः ।।"},
{"c": "8.5", "n": "54", "i": 41593, "v": "यथा हि शकुनिं गृह्य छित्त्वा पक्षौ च संजय । विसर्जयन्ति संहृष्टाः क्रीडमानाः कुमारकाः ।।"},
{"c": "8.5", "n": "55", "i": 41594, "v": "छिन्नपक्षतया तस्य गमनं नोपपद्यते । तथाहमपि संप्राप्तो लूनपक्ष इव द्विजः ।।"},
{"c": "8.5", "n": "56", "i": 41595, "v": "क्षीणः सर्वार्थहीनश्च निर्बन्धुर्ज्ञातिवर्जितः । कां दिशं प्रतिपत्स्यामि दीनः शत्रुवशं गतः ।।"},
{"c": "8.5", "n": "57", "i": 41596, "v": "दुर्योधनस्य वृद्ध्यर्थं पृथिवीं योऽजयत्प्रभुः । स जितः पाण्डवैः शूरैः समर्थैर्वीर्यशालिभिः ।।"},
{"c": "8.5", "n": "58", "i": 41597, "v": "तस्मिन्हते महेष्वासे कर्णे युधि किरीटिना । के वीराः पर्यवर्तन्त तन्ममाचक्ष्व संजय ।।"},
{"c": "8.5", "n": "59", "i": 41598, "v": "कच्चिन्नैकः परित्यक्तः पाण्डवैर्निहतो रणे । उक्तं त्वया पुरा वीर यथा वीरा निपातिताः ।।"},
{"c": "8.5", "n": "60", "i": 41599, "v": "भीष्ममप्रतियुध्यन्तं शिखण्डी सायकोत्तमैः । पातयामास समरे सर्वशस्त्रभृतां वरम् ।।"},
{"c": "8.5", "n": "61", "i": 41600, "v": "तथा द्रौपदिना द्रोणो न्यस्तसर्वायुधो युधि । युक्तयोगो महेष्वासः शरैर्बहुभिराचितः । निहतः खड्गमुद्यम्य धृष्टद्युम्नेन संजय ।।"},
{"c": "8.5", "n": "62", "i": 41601, "v": "अन्तरेण हतावेतौ छलेन च विशेषतः । अश्रौषमहमेतद्वै भीष्मद्रोणौ निपातितौ ।।"},
{"c": "8.5", "n": "63", "i": 41602, "v": "भीष्मद्रोणौ हि समरे न हन्याद्वज्रभृत्स्वयम् । न्यायेन युध्यमानौ हि तद्वै सत्यं ब्रवीमि ते ।।"},
{"c": "8.5", "n": "64", "i": 41603, "v": "कर्णं त्वस्यन्तमस्त्राणि दिव्यानि च बहूनि च । कथमिन्द्रोपमं वीरं मृत्युर्युद्धे समस्पृशत् ।।"},
{"c": "8.5", "n": "65", "i": 41604, "v": "यस्य विद्युत्प्रभां शक्तिं दिव्यां कनकभूषणाम् । प्रायच्छद्द्विषतां हन्त्रीं कुण्डलाभ्यां पुरंदरः ।।"},
{"c": "8.5", "n": "66", "i": 41605, "v": "यस्य सर्पमुखो दिव्यः शरः कनकभूषणः । अशेत निहतः पत्री चन्दनेष्वरिसूदनः ।।"},
{"c": "8.5", "n": "67", "i": 41606, "v": "भीष्मद्रोणमुखान्वीरान्योऽवमन्य महारथान् । जामदग्न्यान्महाघोरं ब्राह्ममस्त्रमशिक्षत ।।"},
{"c": "8.5", "n": "68", "i": 41607, "v": "यश्च द्रोणमुखान्दृष्ट्वा विमुखानर्दिताञ्शरैः । सौभद्रस्य महाबाहुर्व्यधमत्कार्मुकं शरैः ।।"},
{"c": "8.5", "n": "69", "i": 41608, "v": "यश्च नागायुतप्राणं वातरंहसमच्युतम् । विरथं भ्रातरं कृत्वा भीमसेनमुपाहसत् ।।"},
{"c": "8.5", "n": "70", "i": 41609, "v": "सहदेवं च निर्जित्य शरैः संनतपर्वभिः । कृपया विरथं कृत्वा नाहनद्धर्मवित्तया ।।"},
{"c": "8.5", "n": "71", "i": 41610, "v": "यश्च मायासहस्राणि ध्वंसयित्वा रणोत्कटम् । घटोत्कचं राक्षसेन्द्रं शक्रशक्त्याभिजघ्निवान् ।।"},
{"c": "8.5", "n": "72", "i": 41611, "v": "एतानि दिवसान्यस्य युद्धे भीतो धनंजयः । नागमद्द्वैरथं वीरः स कथं निहतो रणे ।।"},
{"c": "8.5", "n": "73", "i": 41612, "v": "रथसङ्गो न चेत्तस्य धनुर्वा न व्यशीर्यत । न चेदस्त्राणि निर्णेशुः स कथं निहतः परैः ।।"},
{"c": "8.5", "n": "74", "i": 41613, "v": "को हि शक्तो रणे कर्णं विधुन्वानं महद्धनुः । विमुञ्चन्तं शरान्घोरान्दिव्यान्यस्त्राणि चाहवे । जेतुं पुरुषशार्दूलं शार्दूलमिव वेगितम् ।।"},
{"c": "8.5", "n": "75", "i": 41614, "v": "ध्रुवं तस्य धनुश्छिन्नं रथो वापि गतो महीम् । अस्त्राणि वा प्रनष्टानि यथा शंससि मे हतम् । न ह्यन्यदनुपश्यामि कारणं तस्य नाशने ।।"},
{"c": "8.5", "n": "76", "i": 41615, "v": "न हन्यामर्जुनं यावत्तावत्पादौ न धावये । इति यस्य महाघोरं व्रतमासीन्महात्मनः ।।"},
{"c": "8.5", "n": "77", "i": 41616, "v": "यस्य भीतो वने नित्यं धर्मराजो युधिष्ठिरः । त्रयोदश समा निद्रां न लेभे पुरुषर्षभः ।।"},
{"c": "8.5", "n": "78", "i": 41617, "v": "यस्य वीर्यवतो वीर्यं समाश्रित्य महात्मनः । मम पुत्रः सभां भार्यां पाण्डूनां नीतवान्बलात् ।।"},
{"c": "8.5", "n": "79", "i": 41618, "v": "तत्र चापि सभामध्ये पाण्डवानां च पश्यताम् । दासभार्येति पाञ्चालीमब्रवीत्कुरुसंसदि ।।"},
{"c": "8.5", "n": "80", "i": 41619, "v": "यश्च गाण्डीवमुक्तानां स्पर्शमुग्रमचिन्तयन् । अपतिर्ह्यसि कृष्णेति ब्रुवन्पार्थानवैक्षत ।।"},
{"c": "8.5", "n": "81", "i": 41620, "v": "यस्य नासीद्भयं पार्थैः सपुत्रैः सजनार्दनैः । स्वबाहुबलमाश्रित्य मुहूर्तमपि संजय ।।"},
{"c": "8.5", "n": "82", "i": 41621, "v": "तस्य नाहं वधं मन्ये देवैरपि सवासवैः । प्रतीपमुपधावद्भिः किं पुनस्तात पाण्डवैः ।।"},
{"c": "8.5", "n": "83", "i": 41622, "v": "न हि ज्यां स्पृशमानस्य तलत्रे चापि गृह्णतः । पुमानाधिरथेः कश्चित्प्रमुखे स्थातुमर्हति ।।"},
{"c": "8.5", "n": "84", "i": 41623, "v": "अपि स्यान्मेदिनी हीना सोमसूर्यप्रभांशुभिः । न वधः पुरुषेन्द्रस्य समरेष्वपलायिनः ।।"},
{"c": "8.5", "n": "85", "i": 41624, "v": "यदि मन्दः सहायेन भ्रात्रा दुःशासनेन च । वासुदेवस्य दुर्बुद्धिः प्रत्याख्यानमरोचयत् ।।"},
{"c": "8.5", "n": "86", "i": 41625, "v": "स नूनमृषभस्कन्धं दृष्ट्वा कर्णं निपातितम् । दुःशासनं च निहतं मन्ये शोचति पुत्रकः ।।"},
{"c": "8.5", "n": "87", "i": 41626, "v": "हतं वैकर्तनं श्रुत्वा द्वैरथे सव्यसाचिना । जयतः पाण्डवान्दृष्ट्वा किं स्विद्दुर्योधनोऽब्रवीत् ।।"},
{"c": "8.5", "n": "88", "i": 41627, "v": "दुर्मर्षणं हतं श्रुत्वा वृषसेनं च संयुगे । प्रभग्नं च बलं दृष्ट्वा वध्यमानं महारथैः ।।"},
{"c": "8.5", "n": "89", "i": 41628, "v": "पराङ्मुखांस्तथा राज्ञः पलायनपरायणान् । विद्रुतान्रथिनो दृष्ट्वा मन्ये शोचति पुत्रकः ।।"},
{"c": "8.5", "n": "90", "i": 41629, "v": "अनेयश्चाभिमानेन बालबुद्धिरमर्षणः । हतोत्साहं बलं दृष्ट्वा किं स्विद्दुर्योधनोऽब्रवीत् ।।"},
{"c": "8.5", "n": "91", "i": 41630, "v": "भ्रातरं निहतं दृष्ट्वा भीमसेनेन संयुगे । रुधिरं पीयमानेन किं स्विद्दुर्योधनोऽब्रवीत् ।।"},
{"c": "8.5", "n": "92", "i": 41631, "v": "सह गान्धारराजेन सभायां यदभाषत । कर्णोऽर्जुनं रणे हन्ता हते तस्मिन्किमब्रवीत् ।।"},
{"c": "8.5", "n": "93", "i": 41632, "v": "द्यूतं कृत्वा पुरा हृष्टो वञ्चयित्वा च पाण्डवान् । शकुनिः सौबलस्तात हते कर्णे किमब्रवीत् ।।"},
{"c": "8.5", "n": "94", "i": 41633, "v": "कृतवर्मा महेष्वासः सात्वतानां महारथः । कर्णं विनिहतं दृष्ट्वा हार्दिक्यः किमभाषत ।।"},
{"c": "8.5", "n": "95", "i": 41634, "v": "ब्राह्मणाः क्षत्रिया वैश्या यस्य शिक्षामुपासते । धनुर्वेदं चिकीर्षन्तो द्रोणपुत्रस्य धीमतः ।।"},
{"c": "8.5", "n": "96", "i": 41635, "v": "युवा रूपेण संपन्नो दर्शनीयो महायशाः । अश्वत्थामा हते कर्णे किमभाषत संजय ।।"},
{"c": "8.5", "n": "97", "i": 41636, "v": "आचार्यत्वं धनुर्वेदे गतः परमतत्त्ववित् । कृपः शारद्वतस्तात हते कर्णे किमब्रवीत् ।।"},
{"c": "8.5", "n": "98", "i": 41637, "v": "मद्रराजो महेष्वासः शल्यः समितिशोभनः । दिष्टं तेन हि तत्सर्वं यथा कर्णो निपातितः ।।"},
{"c": "8.5", "n": "99", "i": 41638, "v": "ये च केचन राजानः पृथिव्यां योद्धुमागताः । वैकर्तनं हतं दृष्ट्वा किमभाषन्त संजय ।।"},
{"c": "8.5", "n": "100", "i": 41639, "v": "कर्णे तु निहते वीरे रथव्याघ्रे नरर्षभे । किं वो मुखमनीकानामासीत्संजय भागशः ।।"},
{"c": "8.5", "n": "101", "i": 41640, "v": "मद्रराजः कथं शल्यो नियुक्तो रथिनां वरः । वैकर्तनस्य सारथ्ये तन्ममाचक्ष्व संजय ।।"},
{"c": "8.5", "n": "102", "i": 41641, "v": "केऽरक्षन्दक्षिणं चक्रं सूतपुत्रस्य संयुगे । वामं चक्रं ररक्षुर्वा के वा वीरस्य पृष्ठतः ।।"},
{"c": "8.5", "n": "103", "i": 41642, "v": "के कर्णं वाजहुः शूराः के क्षुद्राः प्राद्रवन्भयात् । कथं च वः समेतानां हतः कर्णो महारथः ।।"},
{"c": "8.5", "n": "104", "i": 41643, "v": "पाण्डवाश्च कथं शूराः प्रत्युदीयुर्महारथम् । सृजन्तं शरवर्षाणि वारिधारा इवाम्बुदम् ।।"},
{"c": "8.5", "n": "105", "i": 41644, "v": "स च सर्पमुखो दिव्यो महेषुप्रवरस्तदा । व्यर्थः कथं समभवत्तन्ममाचक्ष्व संजय ।।"},
{"c": "8.5", "n": "106", "i": 41645, "v": "मामकस्यास्य सैन्यस्य हृतोत्सेधस्य संजय । अवशेषं न पश्यामि ककुदे मृदिते सति ।।"},
{"c": "8.5", "n": "107", "i": 41646, "v": "तौ हि वीरौ महेष्वासौ मदर्थे कुरुसत्तमौ । भीष्मद्रोणौ हतौ श्रुत्वा को न्वर्थो जीवितेन मे ।।"},
{"c": "8.5", "n": "108", "i": 41647, "v": "न मृष्यामि च राधेयं हतमाहवशोभिनम् । यस्य बाह्वोर्बलं तुल्यं कुञ्जराणां शतं शतम् ।।"},
{"c": "8.5", "n": "109", "i": 41648, "v": "द्रोणे हते च यद्वृत्तं कौरवाणां परैः सह । संग्रामे नरवीराणां तन्ममाचक्ष्व संजय ।।"},
{"c": "8.5", "n": "110", "i": 41649, "v": "यथा च कर्णः कौन्तेयैः सह युद्धमयोजयत् । यथा च द्विषतां हन्ता रणे शान्तस्तदुच्यताम् ।।"},
{"c": "8.6", "t": "संजय उवाच ।"},
{"c": "8.6", "n": "1", "i": 41650, "v": "हते द्रोणे महेष्वासे तस्मिन्नहनि भारत । कृते च मोघसंकल्पे द्रोणपुत्रे महारथे ।।"},
{"c": "8.6", "n": "2", "i": 41651, "v": "द्रवमाणे महाराज कौरवाणां बले तथा । व्यूह्य पार्थः स्वकं सैन्यमतिष्ठद्भ्रातृभिः सह ।।"},
{"c": "8.6", "n": "3", "i": 41652, "v": "तमवस्थितमाज्ञाय पुत्रस्ते भरतर्षभ । द्रवच्च स्वबलं दृष्ट्वा पौरुषेण न्यवारयत् ।।"},
{"c": "8.6", "n": "4", "i": 41653, "v": "स्वमनीकमवस्थाप्य बाहुवीर्ये व्यवस्थितः । युद्ध्वा च सुचिरं कालं पाण्डवैः सह भारत ।।"},
{"c": "8.6", "n": "5", "i": 41654, "v": "लब्धलक्षैः परैर्हृष्टैर्व्यायच्छद्भिश्चिरं तदा । संध्याकालं समासाद्य प्रत्याहारमकारयत् ।।"},
{"c": "8.6", "n": "6", "i": 41655, "v": "कृत्वावहारं सैन्यानां प्रविश्य शिबिरं स्वकम् । कुरवोऽऽत्महितं मन्त्रं मन्त्रयां चक्रिरे तदा ।।"},
{"c": "8.6", "n": "7", "i": 41656, "v": "पर्यङ्केषु परार्ध्येषु स्पर्ध्यास्तरणवत्सु च । वरासनेषूपविष्टाः सुखशय्यास्विवामराः ।।"},
{"c": "8.6", "n": "8", "i": 41657, "v": "ततो दुर्योधनो राजा साम्ना परमवल्गुना । तानाभाष्य महेष्वासान्प्राप्तकालमभाषत ।।"},
{"c": "8.6", "n": "9", "i": 41658, "v": "मतिं मतिमतां श्रेष्ठाः सर्वे प्रब्रूत माचिरम् । एवं गते तु यत्कार्यं भवेत्कार्यकरं नृपाः ।।"},
{"c": "8.6", "n": "10", "i": 41659, "v": "एवमुक्ते नरेन्द्रेण नरसिंहा युयुत्सवः । चक्रुर्नानाविधाश्चेष्टाः सिंहासनगतास्तदा ।।"},
{"c": "8.6", "n": "11", "i": 41660, "v": "तेषां निशम्येङ्गितानि युद्धे प्राणाञ्जुहूषताम् । समुद्वीक्ष्य मुखं राज्ञो बालार्कसमवर्चसः । आचार्यपुत्रो मेधावी वाक्यज्ञो वाक्यमाददे ।।"},
{"c": "8.6", "n": "12", "i": 41661, "v": "रागो योगस्तथा दाक्ष्यं नयश्चेत्यर्थसाधकाः । उपायाः पण्डितैः प्रोक्ताः सर्वे दैवसमाश्रिताः ।।"},
{"c": "8.6", "n": "13", "i": 41662, "v": "लोकप्रवीरा येऽस्माकं देवकल्पा महारथाः । नीतिमन्तस्तथा युक्ता दक्षा रक्ताश्च ते हताः ।।"},
{"c": "8.6", "n": "14", "i": 41663, "v": "न त्वेव कार्यं नैराश्यमस्माभिर्विजयं प्रति । सुनीतैरिह सर्वार्थैर्दैवमप्यनुलोम्यते ।।"},
{"c": "8.6", "n": "15", "i": 41664, "v": "ते वयं प्रवरं नॄणां सर्वैर्गुणगणैर्युतम् । कर्णं सेनापतिं कृत्वा प्रमथिष्यामहे रिपून् ।।"},
{"c": "8.6", "n": "16", "i": 41665, "v": "ततो दुर्योधनः प्रीतः प्रियं श्रुत्वा वचस्तदा । प्रीतिसंस्कारसंयुक्तं तथ्यमात्महितं शुभम् ।।"},
{"c": "8.6", "n": "17", "i": 41666, "v": "स्वं मनः समवस्थाप्य बाहुवीर्यमुपाश्रितः । दुर्योधनो महाराज राधेयमिदमब्रवीत् ।।"},
{"c": "8.6", "n": "18", "i": 41667, "v": "कर्ण जानामि ते वीर्यं सौहृदं च परं मयि । तथापि त्वां महाबाहो प्रवक्ष्यामि हितं वचः ।।"},
{"c": "8.6", "n": "19", "i": 41668, "v": "श्रुत्वा यथेष्टं च कुरु वीर यत्तव रोचते । भवान्प्राज्ञतमो नित्यं मम चैव परा गतिः ।।"},
{"c": "8.6", "n": "20", "i": 41669, "v": "भीष्मद्रोणावतिरथौ हतौ सेनापती मम । सेनापतिर्भवानस्तु ताभ्यां द्रविणवत्तरः ।।"},
{"c": "8.6", "n": "21", "i": 41670, "v": "वृद्धौ च तौ महेष्वासौ सापेक्षौ च धनंजये । मानितौ च मया वीरौ राधेय वचनात्तव ।।"},
{"c": "8.6", "n": "22", "i": 41671, "v": "पितामहत्वं संप्रेक्ष्य पाण्डुपुत्रा महारणे । रक्षितास्तात भीष्मेण दिवसानि दशैव ह ।।"},
{"c": "8.6", "n": "23", "i": 41672, "v": "न्यस्तशस्त्रे च भवति हतो भीष्मः पितामहः । शिखण्डिनं पुरस्कृत्य फल्गुनेन महाहवे ।।"},
{"c": "8.6", "n": "24", "i": 41673, "v": "हते तस्मिन्महाभागे शरतल्पगते तदा । त्वयोक्ते पुरुषव्याघ्र द्रोणो ह्यासीत्पुरःसरः ।।"},
{"c": "8.6", "n": "25", "i": 41674, "v": "तेनापि रक्षिताः पार्थाः शिष्यत्वादिह संयुगे । स चापि निहतो वृद्धो धृष्टद्युम्नेन सत्वरम् ।।"},
{"c": "8.6", "n": "26", "i": 41675, "v": "निहताभ्यां प्रधानाभ्यां ताभ्याममितविक्रम । त्वत्समं समरे योधं नान्यं पश्यामि चिन्तयन् ।।"},
{"c": "8.6", "n": "27", "i": 41676, "v": "भवानेव तु नः शक्तो विजयाय न संशयः । पूर्वं मध्ये च पश्चाच्च तवैव विदितं हि तत् ।।"},
{"c": "8.6", "n": "28", "i": 41677, "v": "स भवान्धुर्यवत्संख्ये धुरमुद्वोढुमर्हसि । अभिषेचय सेनान्ये स्वयमात्मानमात्मना ।।"},
{"c": "8.6", "n": "29", "i": 41678, "v": "देवतानां यथा स्कन्दः सेनानीः प्रभुरव्ययः । तथा भवानिमां सेनां धार्तराष्ट्रीं बिभर्तु मे । जहि शत्रुगणान्सर्वान्महेन्द्र इव दानवान् ।।"},
{"c": "8.6", "n": "30", "i": 41679, "v": "अवस्थितं रणे ज्ञात्वा पाण्डवास्त्वां महारथम् । द्रविष्यन्ति सपाञ्चाला विष्णुं दृष्ट्वेव दानवाः । तस्मात्त्वं पुरुषव्याघ्र प्रकर्षेथा महाचमूम् ।।"},
{"c": "8.6", "n": "31", "i": 41680, "v": "भवत्यवस्थिते यत्ते पाण्डवा गतचेतसः । भविष्यन्ति सहामात्याः पाञ्चालैः सृञ्जयैः सह ।।"},
{"c": "8.6", "n": "32", "i": 41681, "v": "यथा ह्यभ्युदितः सूर्यः प्रतपन्स्वेन तेजसा । व्यपोहति तमस्तीव्रं तथा शत्रून्व्यपोह नः ।।"},
{"c": "8.6", "t": "कर्ण उवाच ।"},
{"c": "8.6", "n": "33", "i": 41682, "v": "उक्तमेतन्मया पूर्वं गान्धारे तव संनिधौ । जेष्यामि पाण्डवान्राजन्सपुत्रान्सजनार्दनान् ।।"},
{"c": "8.6", "n": "34", "i": 41683, "v": "सेनापतिर्भविष्यामि तवाहं नात्र संशयः । स्थिरो भव महाराज जितान्विद्धि च पाण्डवान् ।।"},
{"c": "8.6", "t": "संजय उवाच ।"},
{"c": "8.6", "n": "35", "i": 41684, "v": "एवमुक्तो महातेजास्ततो दुर्योधनो नृपः । उत्तस्थौ राजभिः सार्धं देवैरिव शतक्रतुः । सेनापत्येन सत्कर्तुं कर्णं स्कन्दमिवामराः ।।"},
{"c": "8.6", "n": "36", "i": 41685, "v": "ततोऽभिषिषिचुस्तूर्णं विधिदृष्टेन कर्मणा । दुर्योधनमुखा राजन्राजानो विजयैषिणः । शातकौम्भमयैः कुम्भैर्माहेयैश्चाभिमन्त्रितैः ।।"},
{"c": "8.6", "n": "37", "i": 41686, "v": "तोयपूर्णैर्विषाणैश्च द्वीपिखड्गमहर्षभैः । मणिमुक्तामयैश्चान्यैः पुण्यगन्धैस्तथौषधैः ।।"},
{"c": "8.6", "n": "38", "i": 41687, "v": "औदुम्बरे समासीनमासने क्षौमसंवृतम् । शास्त्रदृष्टेन विधिना संभारैश्च सुसंभृतैः ।।"},
{"c": "8.6", "n": "39", "i": 41688, "v": "जय पार्थान्सगोविन्दान्सानुगांस्त्वं महाहवे । इति तं बन्दिनः प्राहुर्द्विजाश्च भरतर्षभ ।।"},
{"c": "8.6", "n": "40", "i": 41689, "v": "जहि पार्थान्सपाञ्चालान्राधेय विजयाय नः । उद्यन्निव सदा भानुस्तमांस्युग्रैर्गभस्तिभिः ।।"},
{"c": "8.6", "n": "41", "i": 41690, "v": "न ह्यलं त्वद्विसृष्टानां शराणां ते सकेशवाः । कृतघ्नाः सूर्यरश्मीनां ज्वलतामिव दर्शने ।।"},
{"c": "8.6", "n": "42", "i": 41691, "v": "न हि पार्थाः सपाञ्चालाः स्थातुं शक्तास्तवाग्रतः । आत्तशस्त्रस्य समरे महेन्द्रस्येव दानवाः ।।"},
{"c": "8.6", "n": "43", "i": 41692, "v": "अभिषिक्तस्तु राधेयः प्रभया सोऽमितप्रभः । व्यत्यरिच्यत रूपेण दिवाकर इवापरः ।।"},
{"c": "8.6", "n": "44", "i": 41693, "v": "सेनापत्येन राधेयमभिषिच्य सुतस्तव । अमन्यत तदात्मानं कृतार्थं कालचोदितः ।।"},
{"c": "8.6", "n": "45", "i": 41694, "v": "कर्णोऽपि राजन्संप्राप्य सेनापत्यमरिंदमः । योगमाज्ञापयामास सूर्यस्योदयनं प्रति ।।"},
{"c": "8.6", "n": "46", "i": 41695, "v": "तव पुत्रैर्वृतः कर्णः शुशुभे तत्र भारत । देवैरिव यथा स्कन्दः संग्रामे तारकामये ।।"},
{"c": "8.7", "t": "धृतराष्ट्र उवाच ।"},
{"c": "8.7", "n": "1", "i": 41696, "v": "सेनापत्यं तु संप्राप्य कर्णो वैकर्तनस्तदा । तथोक्तश्च स्वयं राज्ञा स्निग्धं भ्रातृसमं वचः ।।"},
{"c": "8.7", "n": "2", "i": 41697, "v": "योगमाज्ञाप्य सेनाया आदित्येऽभ्युदिते तदा । अकरोत्किं महाप्राज्ञस्तन्ममाचक्ष्व संजय ।।"},
{"c": "8.7", "t": "संजय उवाच ।"},
{"c": "8.7", "n": "3", "i": 41698, "v": "कर्णस्य मतमाज्ञाय पुत्रस्ते भरतर्षभ । योगमाज्ञापयामास नान्दीतूर्यपुरःसरम् ।।"},
{"c": "8.7", "n": "4", "i": 41699, "v": "महत्यपररात्रे तु तव पुत्रस्य मारिष । योगो योगेति सहसा प्रादुरासीन्महास्वनः ।।"},
{"c": "8.7", "n": "5", "i": 41700, "v": "नागानां कल्पमानानां रथानां च वरूथिनाम् । संनह्यतां पदातीनां वाजिनां च विशां पते ।।"},
{"c": "8.7", "n": "6", "i": 41701, "v": "क्रोशतां चापि योधानां त्वरितानां परस्परम् । बभूव तुमुलः शब्दो दिवस्पृक्सुमहांस्तदा ।।"},
{"c": "8.7", "n": "7", "i": 41702, "v": "ततः श्वेतपताकेन बालार्काकारवाजिना । हेमपृष्ठेन धनुषा हस्तिकक्ष्येण केतुना ।।"},
{"c": "8.7", "n": "8", "i": 41703, "v": "तूणेन शरपूर्णेन साङ्गदेन वरूथिना । शतघ्नीकिङ्किणीशक्तिशूलतोमरधारिणा ।।"},
{"c": "8.7", "n": "9", "i": 41704, "v": "कार्मुकेणोपपन्नेन विमलादित्यवर्चसा । रथेनातिपताकेन सूतपुत्रो व्यदृश्यत ।।"},
{"c": "8.7", "n": "10", "i": 41705, "v": "धमन्तं वारिजं तात हेमजालविभूषितम् । विधुन्वानं महच्चापं कार्तस्वरविभूषितम् ।।"},
{"c": "8.7", "n": "11", "i": 41706, "v": "दृष्ट्वा कर्णं महेष्वासं रथस्थं रथिनां वरम् । भानुमन्तमिवोद्यन्तं तमो घ्नन्तं सहस्रशः ।।"},
{"c": "8.7", "n": "12", "i": 41707, "v": "न भीष्मव्यसनं केचिन्नापि द्रोणस्य मारिष । नान्येषां पुरुषव्याघ्र मेनिरे तत्र कौरवाः ।।"},
{"c": "8.7", "n": "13", "i": 41708, "v": "ततस्तु त्वरयन्योधाञ्शङ्खशब्देन मारिष । कर्णो निष्कासयामास कौरवाणां वरूथिनीम् ।।"},
{"c": "8.7", "n": "14", "i": 41709, "v": "व्यूहं व्यूह्य महेष्वासो माकरं शत्रुतापनः । प्रत्युद्ययौ तदा कर्णः पाण्डवान्विजिगीषया ।।"},
{"c": "8.7", "n": "15", "i": 41710, "v": "मकरस्य तु तुण्डे वै कर्णो राजन्व्यवस्थितः । नेत्राभ्यां शकुनिः शूर उलूकश्च महारथः ।।"},
{"c": "8.7", "n": "16", "i": 41711, "v": "द्रोणपुत्रस्तु शिरसि ग्रीवायां सर्वसोदराः । मध्ये दुर्योधनो राजा बलेन महता वृतः ।।"},
{"c": "8.7", "n": "17", "i": 41712, "v": "वामे पादे तु राजेन्द्र कृतवर्मा व्यवस्थितः । नारायणबलैर्युक्तो गोपालैर्युद्धदुर्मदः ।।"},
{"c": "8.7", "n": "18", "i": 41713, "v": "पादे तु दक्षिणे राजन्गौतमः सत्यविक्रमः । त्रिगर्तैश्च महेष्वासैर्दाक्षिणात्यैश्च संवृतः ।।"},
{"c": "8.7", "n": "19", "i": 41714, "v": "अनुपादस्तु यो वामस्तत्र शल्यो व्यवस्थितः । महत्या सेनया सार्धं मद्रदेशसमुत्थया ।।"},
{"c": "8.7", "n": "20", "i": 41715, "v": "दक्षिणे तु महाराज सुषेणः सत्यसंगरः । वृतो रथसहस्रैश्च दन्तिनां च शतैस्तथा ।।"},
{"c": "8.7", "n": "21", "i": 41716, "v": "पुच्छे आस्तां महावीरौ भ्रातरौ पार्थिवौ तदा । चित्रसेनश्च चित्रश्च महत्या सेनया वृतौ ।।"},
{"c": "8.7", "n": "22", "i": 41717, "v": "ततः प्रयाते राजेन्द्र कर्णे नरवरोत्तमे । धनंजयमभिप्रेक्ष्य धर्मराजोऽब्रवीदिदम् ।।"},
{"c": "8.7", "n": "23", "i": 41718, "v": "पश्य पार्थ महासेनां धार्तराष्ट्रस्य संयुगे । कर्णेन निर्मितां वीर गुप्तां वीरैर्महारथैः ।।"},
{"c": "8.7", "n": "24", "i": 41719, "v": "हतवीरतमा ह्येषा धार्तराष्ट्री महाचमूः । फल्गुशेषा महाबाहो तृणैस्तुल्या मता मम ।।"},
{"c": "8.7", "n": "25", "i": 41720, "v": "एको ह्यत्र महेष्वासः सूतपुत्रो व्यवस्थितः । सदेवासुरगन्धर्वैः सकिंनरमहोरगैः । चराचरैस्त्रिभिर्लोकैर्योऽजय्यो रथिनां वरः ।।"},
{"c": "8.7", "n": "26", "i": 41721, "v": "तं हत्वाद्य महाबाहो विजयस्तव फल्गुन । उद्धृतश्च भवेच्छल्यो मम द्वादशवार्षिकः । एवं ज्ञात्वा महाबाहो व्यूहं व्यूह यथेच्छसि ।।"},
{"c": "8.7", "n": "27", "i": 41722, "v": "भ्रातुस्तद्वचनं श्रुत्वा पाण्डवः श्वेतवाहनः । अर्धचन्द्रेण व्यूहेन प्रत्यव्यूहत तां चमूम् ।।"},
{"c": "8.7", "n": "28", "i": 41723, "v": "वामपार्श्वेऽभवद्राजन्भीमसेनो व्यवस्थितः । दक्षिणे च महेष्वासो धृष्टद्युम्नो महाबलः ।।"},
{"c": "8.7", "n": "29", "i": 41724, "v": "मध्ये व्यूहस्य साक्षात्तु पाण्डवः कृष्णसारथिः । नकुलः सहदेवश्च धर्मराजश्च पृष्ठतः ।।"},
{"c": "8.7", "n": "30", "i": 41725, "v": "चक्ररक्षौ तु पाञ्चाल्यौ युधामन्यूत्तमौजसौ । नार्जुनं जहतुर्युद्धे पाल्यमानौ किरीटिना ।।"},
{"c": "8.7", "n": "31", "i": 41726, "v": "शेषा नृपतयो वीराः स्थिता व्यूहस्य दंशिताः । यथाभावं यथोत्साहं यथासत्त्वं च भारत ।।"},
{"c": "8.7", "n": "32", "i": 41727, "v": "एवमेतन्महाव्यूहं व्यूह्य भारत पाण्डवाः । तावकाश्च महेष्वासा युद्धायैव मनो दधुः ।।"},
{"c": "8.7", "n": "33", "i": 41728, "v": "दृष्ट्वा व्यूढां तव चमूं सूतपुत्रेण संयुगे । निहतान्पाण्डवान्मेने तव पुत्रः सहान्वयः ।।"},
{"c": "8.7", "n": "34", "i": 41729, "v": "तथैव पाण्डवीं सेनां व्यूढां दृष्ट्वा युधिष्ठिरः । धार्तराष्ट्रान्हतान्मेने सकर्णान्वै जनाधिप ।।"},
{"c": "8.7", "n": "35", "i": 41730, "v": "ततः शङ्खाश्च भेर्यश्च पणवानकगोमुखाः । सहसैवाभ्यहन्यन्त सशब्दाश्च समन्ततः ।।"},
{"c": "8.7", "n": "36", "i": 41731, "v": "सेनयोरुभयो राजन्प्रावाद्यन्त महास्वनाः । सिंहनादश्च संजज्ञे शूराणां जयगृद्धिनाम् ।।"},
{"c": "8.7", "n": "37", "i": 41732, "v": "हयहेषितशब्दाश्च वारणानां च बृंहितम् । रथनेमिस्वनाश्चोग्राः संबभूवुर्जनाधिप ।।"},
{"c": "8.7", "n": "38", "i": 41733, "v": "न द्रोणव्यसनं कश्चिज्जानीते भरतर्षभ । दृष्ट्वा कर्णं महेष्वासं मुखे व्यूहस्य दंशितम् ।।"},
{"c": "8.7", "n": "39", "i": 41734, "v": "उभे सेने महासत्त्वे प्रहृष्टनरकुञ्जरे । योद्धुकामे स्थिते राजन्हन्तुमन्योन्यमञ्जसा ।।"},
{"c": "8.7", "n": "40", "i": 41735, "v": "तत्र यत्तौ सुसंरब्धौ दृष्ट्वान्योन्यं व्यवस्थितौ । अनीकमध्ये राजेन्द्र रेजतुः कर्णपाण्डवौ ।।"},
{"c": "8.7", "n": "41", "i": 41736, "v": "नृत्यमाने तु ते सेने समेयातां परस्परम् । तयोः पक्षैः प्रपक्षैश्च निर्जग्मुर्वै युयुत्सवः ।।"},
{"c": "8.7", "n": "42", "i": 41737, "v": "ततः प्रववृते युद्धं नरवारणवाजिनाम् । रथिनां च महाराज अन्योन्यं निघ्नतां दृढम् ।।"},
{"c": "8.8", "t": "संजय उवाच ।"},
{"c": "8.8", "n": "1", "i": 41738, "v": "ते सेनेऽन्योन्यमासाद्य प्रहृष्टाश्वनरद्विपे । बृहत्यौ संप्रजह्राते देवासुरचमूपमे ।।"},
{"c": "8.8", "n": "2", "i": 41739, "v": "ततो गजा रथाश्चाश्वाः पत्तयश्च महाहवे । संप्रहारं परं चक्रुर्देहपाप्मप्रणाशनम् ।।"},
{"c": "8.8", "n": "3", "i": 41740, "v": "पूर्णचन्द्रार्कपद्मानां कान्तित्विड्गन्धतः समैः । उत्तमाङ्गैर्नृसिंहानां नृसिंहास्तस्तरुर्महीम् ।।"},
{"c": "8.8", "n": "4", "i": 41741, "v": "अर्धचन्द्रैस्तथा भल्लैः क्षुरप्रैरसिपट्टिशैः । परश्वधैश्चाप्यकृन्तन्नुत्तमाङ्गानि युध्यताम् ।।"},
{"c": "8.8", "n": "5", "i": 41742, "v": "व्यायतायतबाहूनां व्यायतायतबाहुभिः । व्यायता बाहवः पेतुश्छिन्नमुष्ट्यायुधाङ्गदाः ।।"},
{"c": "8.8", "n": "6", "i": 41743, "v": "तैः स्फुरद्भिर्मही भाति रक्ताङ्गुलितलैस्तदा । गरुडप्रहतैरुग्रैः पञ्चास्यैरिव पन्नगैः ।।"},
{"c": "8.8", "n": "7", "i": 41744, "v": "हयस्यन्दननागेभ्यः पेतुर्वीरा द्विषद्धताः । विमानेभ्यो यथा क्षीणे पुण्ये स्वर्गसदस्तथा ।।"},
{"c": "8.8", "n": "8", "i": 41745, "v": "गदाभिरन्यैर्गुर्वीभिः परिघैर्मुसलैरपि । पोथिताः शतशः पेतुर्वीरा वीरतरै रणे ।।"},
{"c": "8.8", "n": "9", "i": 41746, "v": "रथा रथैर्विनिहता मत्ता मत्तैर्द्विपैर्द्विपाः । सादिनः सादिभिश्चैव तस्मिन्परमसंकुले ।।"},
{"c": "8.8", "n": "10", "i": 41747, "v": "रथा वररथैर्नागैरश्वारोहाश्च पत्तिभिः । अश्वारोहैः पदाताश्च निहता युधि शेरते ।।"},
{"c": "8.8", "n": "11", "i": 41748, "v": "रथाश्वपत्तयो नागै रथैर्नागाश्च पत्तयः । रथपत्तिद्विपाश्चाश्वैर्नृभिश्चाश्वरथद्विपाः ।।"},
{"c": "8.8", "n": "12", "i": 41749, "v": "रथाश्वेभनराणां च नराश्वेभरथैः कृतम् । पाणिपादैश्च शस्त्रैश्च रथैश्च कदनं महत् ।।"},
{"c": "8.8", "n": "13", "i": 41750, "v": "तथा तस्मिन्बले शूरैर्वध्यमाने हतेऽपि च । अस्मानभ्यागमन्पार्था वृकोदरपुरोगमाः ।।"},
{"c": "8.8", "n": "14", "i": 41751, "v": "धृष्टद्युम्नः शिखण्डी च द्रौपदेयाः प्रभद्रकाः । सात्यकिश्चेकितानश्च द्रविडैः सैनिकैः सह ।।"},
{"c": "8.8", "n": "15", "i": 41752, "v": "भृता वित्तेन महता पाण्ड्याश्चौड्राः सकेरलाः । व्यूढोरस्का दीर्घभुजाः प्रांशवः प्रियदर्शनाः ।।"},
{"c": "8.8", "n": "16", "i": 41753, "v": "आपीडिनो रक्तदन्ता मत्तमातङ्गविक्रमाः । नानाविरागवसना गन्धचूर्णावचूर्णिताः ।।"},
{"c": "8.8", "n": "17", "i": 41754, "v": "बद्धासयः पाशहस्ता वारणप्रतिवारणाः । समानमृत्यवो राजन्ननीकस्थाः परस्परम् ।।"},
{"c": "8.8", "n": "18", "i": 41755, "v": "कलापिनश्चापहस्ता दीर्घकेशाः प्रियाहवाः । पत्तयः सात्यकेरन्ध्रा घोररूपपराक्रमाः ।।"},
{"c": "8.8", "n": "19", "i": 41756, "v": "अथापरे पुनः शूराश्चेदिपाञ्चालकेकयाः । करूषाः कोसलाः काश्या मागधाश्चापि दुद्रुवुः ।।"},
{"c": "8.8", "n": "20", "i": 41757, "v": "तेषां रथाश्च नागाश्च प्रवराश्चापि पत्तयः । नानाविधरवैर्हृष्टा नृत्यन्ति च हसन्ति च ।।"},
{"c": "8.8", "n": "21", "i": 41758, "v": "तस्य सैन्यस्य महतो महामात्रवरैर्वृतः । मध्यं वृकोदरोऽभ्यागात्त्वदीयं नागधूर्गतः ।।"},
{"c": "8.8", "n": "22", "i": 41759, "v": "स नागप्रवरोऽत्युग्रो विधिवत्कल्पितो बभौ । उदयाद्र्यग्र्यभवनं यथाभ्युदितभास्करम् ।।"},
{"c": "8.8", "n": "23", "i": 41760, "v": "तस्यायसं वर्मवरं वररत्नविभूषितम् । तारोद्भासस्य नभसः शारदस्य समत्विषम् ।।"},
{"c": "8.8", "n": "24", "i": 41761, "v": "स तोमरप्रासकरश्चारुमौलिः स्वलंकृतः । चरन्मध्यंदिनार्काभस्तेजसा व्यदहद्रिपून् ।।"},
{"c": "8.8", "n": "25", "i": 41762, "v": "तं दृष्ट्वा द्विरदं दूरात्क्षेमधूर्तिर्द्विपस्थितः । आह्वयानोऽभिदुद्राव प्रमनाः प्रमनस्तरम् ।।"},
{"c": "8.8", "n": "26", "i": 41763, "v": "तयोः समभवद्युद्धं द्विपयोरुग्ररूपयोः । यदृच्छया द्रुमवतोर्महापर्वतयोरिव ।।"},
{"c": "8.8", "n": "27", "i": 41764, "v": "संसक्तनागौ तौ वीरौ तोमरैरितरेतरम् । बलवत्सूर्यरश्म्याभैर्भित्त्वा भित्त्वा विनेदतुः ।।"},
{"c": "8.8", "n": "28", "i": 41765, "v": "व्यपसृत्य तु नागाभ्यां मण्डलानि विचेरतुः । प्रगृह्य चैव धनुषी जघ्नतुर्वै परस्परम् ।।"},
{"c": "8.8", "n": "29", "i": 41766, "v": "क्ष्वेडितास्फोटितरवैर्बाणशब्दैश्च सर्वशः । तौ जनान्हर्षयित्वा च सिंहनादान्प्रचक्रतुः ।।"},
{"c": "8.8", "n": "30", "i": 41767, "v": "समुद्यतकराभ्यां तौ द्विपाभ्यां कृतिनावुभौ । वातोद्धूतपताकाभ्यां युयुधाते महाबलौ ।।"},
{"c": "8.8", "n": "31", "i": 41768, "v": "तावन्योन्यस्य धनुषी छित्त्वान्योन्यं विनेदतुः । शक्तितोमरवर्षेण प्रावृण्मेघाविवाम्बुभिः ।।"},
{"c": "8.8", "n": "32", "i": 41769, "v": "क्षेमधूर्तिस्तदा भीमं तोमरेण स्तनान्तरे । निर्बिभेद तु वेगेन षड्भिश्चाप्यपरैर्नदन् ।।"},
{"c": "8.8", "n": "33", "i": 41770, "v": "स भीमसेनः शुशुभे तोमरैरङ्गमाश्रितैः । क्रोधदीप्तवपुर्मेघैः सप्तसप्तिरिवांशुमान् ।।"},
{"c": "8.8", "n": "34", "i": 41771, "v": "ततो भास्करवर्णाभमञ्जोगतिमयस्मयम् । ससर्ज तोमरं भीमः प्रत्यमित्राय यत्नवान् ।।"},
{"c": "8.8", "n": "35", "i": 41772, "v": "ततः कुलूताधिपतिश्चापमायम्य सायकैः । दशभिस्तोमरं छित्त्वा शक्त्या विव्याध पाण्डवम् ।।"},
{"c": "8.8", "n": "36", "i": 41773, "v": "अथ कार्मुकमादाय महाजलदनिस्वनम् । रिपोरभ्यर्दयन्नागमुन्मदः पाण्डवः शरैः ।।"},
{"c": "8.8", "n": "37", "i": 41774, "v": "स शरौघार्दितो नागो भीमसेनेन संयुगे । निगृह्यमाणो नातिष्ठद्वातध्वस्त इवाम्बुदः ।।"},
{"c": "8.8", "n": "38", "i": 41775, "v": "तामभ्यधावद्द्विरदं भीमसेनस्य नागराट् । महावातेरितं मेघं वातोद्धूत इवाम्बुदः ।।"},
{"c": "8.8", "n": "39", "i": 41776, "v": "संनिवर्त्यात्मनो नागं क्षेमधूर्तिः प्रयत्नतः । विव्याधाभिद्रुतं बाणैर्भीमसेनं सकुञ्जरम् ।।"},
{"c": "8.8", "n": "40", "i": 41777, "v": "ततः साधुविसृष्टेन क्षुरेण पुरुषर्षभः । छित्त्वा शरासनं शत्रोर्नागमामित्रमार्दयत् ।।"},
{"c": "8.8", "n": "41", "i": 41778, "v": "ततः खजाकया भीमं क्षेमधूर्तिः पराभिनत् । जघान चास्य द्विरदं नाराचैः सर्वमर्मसु ।।"},
{"c": "8.8", "n": "42", "i": 41779, "v": "पुरा नागस्य पतनादवप्लुत्य स्थितो महीम् । भीमसेनो रिपोर्नागं गदया समपोथयत् ।।"},
{"c": "8.8", "n": "43", "i": 41780, "v": "तस्मात्प्रमथितान्नागात्क्षेमधूर्तिमवद्रुतम् । उद्यतासिमुपायान्तं गदयाहन्वृकोदरः ।।"},
{"c": "8.8", "n": "44", "i": 41781, "v": "स पपात हतः सासिर्व्यसुः स्वमभितो द्विपम् । वज्रप्ररुग्णमचलं सिंहो वज्रहतो यथा ।।"},
{"c": "8.8", "n": "45", "i": 41782, "v": "निहतं नृपतिं दृष्ट्वा कुलूतानां यशस्करम् । प्राद्रवद्व्यथिता सेना त्वदीया भरतर्षभ ।।"},
{"c": "8.9", "t": "संजय उवाच ।"},
{"c": "8.9", "n": "1", "i": 41783, "v": "ततः कर्णो महेष्वासः पाण्डवानामनीकिनीम् । जघान समरे शूरः शरैः संनतपर्वभिः ।।"},
{"c": "8.9", "n": "2", "i": 41784, "v": "तथैव पाण्डवा राजंस्तव पुत्रस्य वाहिनीम् । कर्णस्य प्रमुखे क्रुद्धा विनिजघ्नुर्महारथाः ।।"},
{"c": "8.9", "n": "3", "i": 41785, "v": "कर्णो राजन्महाबाहुर्न्यवधीत्पाण्डवीं चमूम् । नाराचैरर्करश्म्याभैः कर्मारपरिमार्जितैः ।।"},
{"c": "8.9", "n": "4", "i": 41786, "v": "तत्र भारत कर्णेन नाराचैस्ताडिता गजाः । नेदुः सेदुश्च मम्लुश्च बभ्रमुश्च दिशो दश ।।"},
{"c": "8.9", "n": "5", "i": 41787, "v": "वध्यमाने बले तस्मिन्सूतपुत्रेण मारिष । नकुलोऽभ्यद्रवत्तूर्णं सूतपुत्रं महारणे ।।"},
{"c": "8.9", "n": "6", "i": 41788, "v": "भीमसेनस्तथा द्रौणिं कुर्वाणं कर्म दुष्करम् । विन्दानुविन्दौ कैकेयौ सात्यकिः समवारयत् ।।"},
{"c": "8.9", "n": "7", "i": 41789, "v": "श्रुतकर्माणमायान्तं चित्रसेनो महीपतिः । प्रतिविन्ध्यं तथा चित्रश्चित्रकेतनकार्मुकः ।।"},
{"c": "8.9", "n": "8", "i": 41790, "v": "दुर्योधनस्तु राजानं धर्मपुत्रं युधिष्ठिरम् । संशप्तकगणान्क्रुद्धो अभ्यधावद्धनंजयः ।।"},
{"c": "8.9", "n": "9", "i": 41791, "v": "धृष्टद्युम्नः कृपं चाथ तस्मिन्वीरवरक्षये । शिखण्डी कृतवर्माणं समासादयदच्युतम् ।।"},
{"c": "8.9", "n": "10", "i": 41792, "v": "श्रुतकीर्तिस्तथा शल्यं माद्रीपुत्रः सुतं तव । दुःशासनं महाराज सहदेवः प्रतापवान् ।।"},
{"c": "8.9", "n": "11", "i": 41793, "v": "केकयौ सात्यकिं युद्धे शरवर्षेण भास्वता । सात्यकिः केकयौ चैव छादयामास भारत ।।"},
{"c": "8.9", "n": "12", "i": 41794, "v": "तावेनं भ्रातरौ वीरं जघ्नतुर्हृदये भृशम् । विषाणाभ्यां यथा नागौ प्रतिनागं महाहवे ।।"},
{"c": "8.9", "n": "13", "i": 41795, "v": "शरसंभिन्नवर्माणौ तावुभौ भ्रातरौ रणे । सात्यकिं सत्यकर्माणं राजन्विव्यधतुः शरैः ।।"},
{"c": "8.9", "n": "14", "i": 41796, "v": "तौ सात्यकिर्महाराज प्रहसन्सर्वतोदिशम् । छादयञ्शरवर्षेण वारयामास भारत ।।"},
{"c": "8.9", "n": "15", "i": 41797, "v": "वार्यमाणौ ततस्तौ तु शैनेयशरवृष्टिभिः । शैनेयस्य रथं तूर्णं छादयामासतुः शरैः ।।"},
{"c": "8.9", "n": "16", "i": 41798, "v": "तयोस्तु धनुषी चित्रे छित्त्वा शौरिर्महाहवे । अथ तौ सायकैस्तीक्ष्णैश्छादयामास दुःसहैः ।।"},
{"c": "8.9", "n": "17", "i": 41799, "v": "अथान्ये धनुषी मृष्टे प्रगृह्य च महाशरान् । सात्यकिं पूरयन्तौ तौ चेरतुर्लघु सुष्ठु च ।।"},
{"c": "8.9", "n": "18", "i": 41800, "v": "ताभ्यां मुक्ता महाबाणाः कङ्कबर्हिणवाससः । द्योतयन्तो दिशः सर्वाः संपेतुः स्वर्णभूषणाः ।।"},
{"c": "8.9", "n": "19", "i": 41801, "v": "बाणान्धकारमभवत्तयो राजन्महाहवे । अन्योन्यस्य धनुश्चैव चिच्छिदुस्ते महारथाः ।।"},
{"c": "8.9", "n": "20", "i": 41802, "v": "ततः क्रुद्धो महाराज सात्वतो युद्धदुर्मदः । धनुरन्यत्समादाय सज्यं कृत्वा च संयुगे । क्षुरप्रेण सुतीक्ष्णेन अनुविन्दशिरोऽहरत् ।।"},
{"c": "8.9", "n": "21", "i": 41803, "v": "तच्छिरो न्यपतद्भूमौ कुण्डलोत्पीडितं महत् । शम्बरस्य शिरो यद्वन्निहतस्य महारणे । शोषयन्केकयान्सर्वाञ्जगामाशु वसुंधराम् ।।"},
{"c": "8.9", "n": "22", "i": 41804, "v": "तं दृष्ट्वा निहतं शूरं भ्राता तस्य महारथः । सज्यमन्यद्धनुः कृत्वा शैनेयं प्रत्यवारयत् ।।"},
{"c": "8.9", "n": "23", "i": 41805, "v": "स शक्त्या सात्यकिं विद्ध्वा स्वर्णपुङ्खैः शिलाशितैः । ननाद बलवन्नादं तिष्ठ तिष्ठेति चाब्रवीत् ।।"},
{"c": "8.9", "n": "24", "i": 41806, "v": "स सात्यकिं पुनः क्रुद्धः केकयानां महारथः । शरैरग्निशिखाकारैर्बाह्वोरुरसि चार्दयत् ।।"},
{"c": "8.9", "n": "25", "i": 41807, "v": "स शरैः क्षतसर्वाङ्गः सात्वतः सत्त्वकोविदः । रराज समरे राजन्सपत्र इव किंशुकः ।।"},
{"c": "8.9", "n": "26", "i": 41808, "v": "सात्यकिः समरे विद्धः केकयेन महात्मना । केकयं पञ्चविंशत्या विव्याध प्रहसन्निव ।।"},
{"c": "8.9", "n": "27", "i": 41809, "v": "शतचन्द्रचिते गृह्य चर्मणी सुभुजौ तु तौ । व्यरोचेतां महारङ्गे निस्त्रिंशवरधारिणौ । यथा देवासुरे युद्धे जम्भशक्रौ महाबलौ ।।"},
{"c": "8.9", "n": "28", "i": 41810, "v": "मण्डलानि ततस्तौ च विचरन्तौ महारणे । अन्योन्यमसिभिस्तूर्णं समाजघ्नतुराहवे ।।"},
{"c": "8.9", "n": "29", "i": 41811, "v": "केकयस्य ततश्चर्म द्विधा चिच्छेद सात्वतः । सात्यकेश्च तथैवासौ चर्म चिच्छेद पार्थिवः ।।"},
{"c": "8.9", "n": "30", "i": 41812, "v": "चर्म च्छित्त्वा तु कैकेयस्तारागणशतैर्वृतम् । चचार मण्डलान्येव गतप्रत्यागतानि च ।।"},
{"c": "8.9", "n": "31", "i": 41813, "v": "तं चरन्तं महारङ्गे निस्त्रिंशवरधारिणम् । अपहस्तेन चिच्छेद शैनेयस्त्वरयान्वितः ।।"},
{"c": "8.9", "n": "32", "i": 41814, "v": "सवर्मा केकयो राजन्द्विधा छिन्नो महाहवे । निपपात महेष्वासो वज्रनुन्न इवाचलः ।।"},
{"c": "8.9", "n": "33", "i": 41815, "v": "तं निहत्य रणे शूरः शैनेयो रथसत्तमः । युधामन्यो रथं तूर्णमारुरोह परंतपः ।।"},
{"c": "8.9", "n": "34", "i": 41816, "v": "ततोऽन्यं रथमास्थाय विधिवत्कल्पितं पुनः । केकयानां महत्सैन्यं व्यधमत्सात्यकिः शरैः ।।"},
{"c": "8.9", "n": "35", "i": 41817, "v": "सा वध्यमाना समरे केकयस्य महाचमूः । तमुत्सृज्य रथं शत्रुं प्रदुद्राव दिशो दश ।।"},
{"c": "8.10", "t": "संजय उवाच ।"},
{"c": "8.10", "n": "1", "i": 41818, "v": "श्रुतकर्मा महाराज चित्रसेनं महीपतिम् । आजघ्ने समरे क्रुद्धः पञ्चाशद्भिः शिलीमुखैः ।।"},
{"c": "8.10", "n": "2", "i": 41819, "v": "अभिसारस्तु तं राजा नवभिर्निशितैः शरैः । श्रुतकर्माणमाहत्य सूतं विव्याध पञ्चभिः ।।"},
{"c": "8.10", "n": "3", "i": 41820, "v": "श्रुतकर्मा ततः क्रुद्धश्चित्रसेनं चमूमुखे । नाराचेन सुतीक्ष्णेन मर्मदेशे समर्दयत् ।।"},
{"c": "8.10", "n": "4", "i": 41821, "v": "एतस्मिन्नन्तरे चैनं श्रुतकीर्तिर्महायशाः । नवत्या जगतीपालं छादयामास पत्रिभिः ।।"},
{"c": "8.10", "n": "5", "i": 41822, "v": "प्रतिलभ्य ततः संज्ञां चित्रसेनो महारथः । धनुश्चिच्छेद भल्लेन तं च विव्याध सप्तभिः ।।"},
{"c": "8.10", "n": "6", "i": 41823, "v": "सोऽन्यत्कार्मुकमादाय वेगघ्नं रुक्मभूषणम् । चित्ररूपतरं चक्रे चित्रसेनं शरोर्मिभिः ।।"},
{"c": "8.10", "n": "7", "i": 41824, "v": "स शरैश्चित्रितो राजंश्चित्रमाल्यधरो युवा । युवेव समशोभत्स गोष्ठीमध्ये स्वलंकृतः ।।"},
{"c": "8.10", "n": "8", "i": 41825, "v": "श्रुतकर्माणमथ वै नाराचेन स्तनान्तरे । बिभेद समरे क्रुद्धस्तिष्ठ तिष्ठेति चाब्रवीत् ।।"},
{"c": "8.10", "n": "9", "i": 41826, "v": "श्रुतकर्मापि समरे नाराचेन समर्दितः । सुस्राव रुधिरं भूरि गैरिकाम्भ इवाचलः ।।"},
{"c": "8.10", "n": "10", "i": 41827, "v": "ततः स रुधिराक्ताङ्गो रुधिरेण कृतच्छविः । रराज समरे राजन्सपुष्प इव किंशुकः ।।"},
{"c": "8.10", "n": "11", "i": 41828, "v": "श्रुतकर्मा ततो राजञ्शत्रूणां समभिद्रुतः । शत्रुसंवरणं कृत्वा द्विधा चिच्छेद कार्मुकम् ।।"},
{"c": "8.10", "n": "12", "i": 41829, "v": "अथैनं छिन्नधन्वानं नाराचानां त्रिभिः शतैः । विव्याध भरतश्रेष्ठ श्रुतकर्मा महायशाः ।।"},
{"c": "8.10", "n": "13", "i": 41830, "v": "ततोऽपरेण भल्लेन भृशं तीक्ष्णेन सत्वरः । जहार सशिरस्त्राणं शिरस्तस्य महात्मनः ।।"},
{"c": "8.10", "n": "14", "i": 41831, "v": "तच्छिरो न्यपतद्भूमौ सुमहच्चित्रवर्मणः । यदृच्छया यथा चन्द्रश्च्युतः स्वर्गान्महीतले ।।"},
{"c": "8.10", "n": "15", "i": 41832, "v": "राजानं निहतं दृष्ट्वा अभिसारं च मारिष । अभ्यद्रवन्त वेगेन चित्रसेनस्य सैनिकाः ।।"},
{"c": "8.10", "n": "16", "i": 41833, "v": "ततः क्रुद्धो महेष्वासस्तत्सैन्यं प्राद्रवच्छरैः । अन्तकाले यथा क्रुद्धः सर्वभूतानि प्रेतराट् । द्रावयन्निषुभिस्तूर्णं श्रुतकर्मा व्यरोचत ।।"},
{"c": "8.10", "n": "17", "i": 41834, "v": "प्रतिविन्ध्यस्ततश्चित्रं भित्त्वा पञ्चभिराशुगैः । सारथिं त्रिभिरानर्च्छद्ध्वजमेकेषुणा ततः ।।"},
{"c": "8.10", "n": "18", "i": 41835, "v": "तं चित्रो नवभिर्भल्लैर्बाह्वोरुरसि चार्दयत् । स्वर्णपुङ्खैः शिलाधौतैः कङ्कबर्हिणवाजितैः ।।"},
{"c": "8.10", "n": "19", "i": 41836, "v": "प्रतिविन्ध्यो धनुस्तस्य छित्त्वा भारत सायकैः । पञ्चभिर्निशितैर्बाणैरथैनं संप्रजघ्निवान् ।।"},
{"c": "8.10", "n": "20", "i": 41837, "v": "ततः शक्तिं महाराज हेमदण्डां दुरासदाम् । प्राहिणोत्तव पुत्राय घोरामग्निशिखामिव ।।"},
{"c": "8.10", "n": "21", "i": 41838, "v": "तामापतन्तीं सहसा शक्तिमुल्कामिवाम्बरात् । द्विधा चिच्छेद समरे प्रतिविन्ध्यो हसन्निव ।।"},
{"c": "8.10", "n": "22", "i": 41839, "v": "सा पपात तदा छिन्ना प्रतिविन्ध्यशरैः शितैः । युगान्ते सर्वभूतानि त्रासयन्ती यथाशनिः ।।"},
{"c": "8.10", "n": "23", "i": 41840, "v": "शक्तिं तां प्रहतां दृष्ट्वा चित्रो गृह्य महागदाम् । प्रतिविन्ध्याय चिक्षेप रुक्मजालविभूषिताम् ।।"},
{"c": "8.10", "n": "24", "i": 41841, "v": "सा जघान हयांस्तस्य सारथिं च महारणे । रथं प्रमृद्य वेगेन धरणीमन्वपद्यत ।।"},
{"c": "8.10", "n": "25", "i": 41842, "v": "एतस्मिन्नेव काले तु रथादाप्लुत्य भारत । शक्तिं चिक्षेप चित्राय स्वर्णघण्टामलंकृताम् ।।"},
{"c": "8.10", "n": "26", "i": 41843, "v": "तामापतन्तीं जग्राह चित्रो राजन्महामनाः । ततस्तामेव चिक्षेप प्रतिविन्ध्याय भारत ।।"},
{"c": "8.10", "n": "27", "i": 41844, "v": "समासाद्य रणे शूरं प्रतिविन्ध्यं महाप्रभा । निर्भिद्य दक्षिणं बाहुं निपपात महीतले । पतिताभासयच्चैव तं देशमशनिर्यथा ।।"},
{"c": "8.10", "n": "28", "i": 41845, "v": "प्रतिविन्ध्यस्ततो राजंस्तोमरं हेमभूषितम् । प्रेषयामास संक्रुद्धश्चित्रस्य वधकाम्यया ।।"},
{"c": "8.10", "n": "29", "i": 41846, "v": "स तस्य देवावरणं भित्त्वा हृदयमेव च । जगाम धरणीं तूर्णं महोरग इवाशयम् ।।"},
{"c": "8.10", "n": "30", "i": 41847, "v": "स पपात तदा राजंस्तोमरेण समाहतः । प्रसार्य विपुलौ बाहू पीनौ परिघसंनिभौ ।।"},
{"c": "8.10", "n": "31", "i": 41848, "v": "चित्रं संप्रेक्ष्य निहतं तावका रणशोभिनः । अभ्यद्रवन्त वेगेन प्रतिविन्ध्यं समन्ततः ।।"},
{"c": "8.10", "n": "32", "i": 41849, "v": "सृजन्तो विविधान्बाणाञ्शतघ्नीश्च सकिङ्किणीः । त एनं छादयामासुः सूर्यमभ्रगणा इव ।।"},
{"c": "8.10", "n": "33", "i": 41850, "v": "तानपास्य महाबाहुः शरजालेन संयुगे । व्यद्रावयत्तव चमूं वज्रहस्त इवासुरीम् ।।"},
{"c": "8.10", "n": "34", "i": 41851, "v": "ते वध्यमानाः समरे तावकाः पाण्डवैर्नृप । विप्रकीर्यन्त सहसा वातनुन्ना घना इव ।।"},
{"c": "8.10", "n": "35", "i": 41852, "v": "विप्रद्रुते बले तस्मिन्वध्यमाने समन्ततः । द्रौणिरेकोऽभ्ययात्तूर्णं भीमसेनं महाबलम् ।।"},
{"c": "8.10", "n": "36", "i": 41853, "v": "ततः समागमो घोरो बभूव सहसा तयोः । यथा देवासुरे युद्धे वृत्रवासवयोरभूत् ।।"},
{"c": "8.11", "t": "संजय उवाच ।"},
{"c": "8.11", "n": "1", "i": 41854, "v": "भीमसेनं ततो द्रौणी राजन्विव्याध पत्रिणा । त्वरया परया युक्तो दर्शयन्नस्त्रलाघवम् ।।"},
{"c": "8.11", "n": "2", "i": 41855, "v": "अथैनं पुनराजघ्ने नवत्या निशितैः शरैः । सर्वमर्माणि संप्रेक्ष्य मर्मज्ञो लघुहस्तवत् ।।"},
{"c": "8.11", "n": "3", "i": 41856, "v": "भीमसेनः समाकीर्णो द्रौणिना निशितैः शरैः । रराज समरे राजन्रश्मिवानिव भास्करः ।।"},
{"c": "8.11", "n": "4", "i": 41857, "v": "ततः शरसहस्रेण सुप्रयुक्तेन पाण्डवः । द्रोणपुत्रमवच्छाद्य सिंहनादममुञ्चत ।।"},
{"c": "8.11", "n": "5", "i": 41858, "v": "शरैः शरांस्ततो द्रौणिः संवार्य युधि पाण्डवम् । ललाटेऽभ्यहनद्राजन्नाराचेन स्मयन्निव ।।"},
{"c": "8.11", "n": "6", "i": 41859, "v": "ललाटस्थं ततो बाणं धारयामास पाण्डवः । यथा शृङ्गं वने दृप्तः खड्गो धारयते नृप ।।"},
{"c": "8.11", "n": "7", "i": 41860, "v": "ततो द्रौणिं रणे भीमो यतमानं पराक्रमी । त्रिभिर्विव्याध नाराचैर्ललाटे विस्मयन्निव ।।"},
{"c": "8.11", "n": "8", "i": 41861, "v": "ललाटस्थैस्ततो बाणैर्ब्राह्मणः स व्यरोचत । प्रावृषीव यथा सिक्तस्त्रिशृङ्गः पर्वतोत्तमः ।।"},
{"c": "8.11", "n": "9", "i": 41862, "v": "ततः शरशतैर्द्रौणिमर्दयामास पाण्डवः । न चैनं कम्पयामास मातरिश्वेव पर्वतम् ।।"},
{"c": "8.11", "n": "10", "i": 41863, "v": "तथैव पाण्डवं युद्धे द्रौणिः शरशतैः शितैः । नाकम्पयत संहृष्टो वार्योघ इव पर्वतम् ।।"},
{"c": "8.11", "n": "11", "i": 41864, "v": "तावन्योन्यं शरैर्घोरैश्छादयानौ महारथौ । रथचर्यागतौ शूरौ शुशुभाते रणोत्कटौ ।।"},
{"c": "8.11", "n": "12", "i": 41865, "v": "आदित्याविव संदीप्तौ लोकक्षयकरावुभौ । स्वरश्मिभिरिवान्योन्यं तापयन्तौ शरोत्तमैः ।।"},
{"c": "8.11", "n": "13", "i": 41866, "v": "कृतप्रतिकृते यत्नं कुर्वाणौ च महारणे । कृतप्रतिकृते यत्नं चक्राते तावभीतवत् ।।"},
{"c": "8.11", "n": "14", "i": 41867, "v": "व्याघ्राविव च संग्रामे चेरतुस्तौ महारथौ । शरदंष्ट्रौ दुराधर्षौ चापव्यात्तौ भयानकौ ।।"},
{"c": "8.11", "n": "15", "i": 41868, "v": "अभूतां तावदृश्यौ च शरजालैः समन्ततः । मेघजालैरिव च्छन्नौ गगने चन्द्रभास्करौ ।।"},
{"c": "8.11", "n": "16", "i": 41869, "v": "प्रकाशौ च मुहूर्तेन तत्रैवास्तामरिंदमौ । विमुक्तौ मेघजालेन शशिसूर्यौ यथा दिवि ।।"},
{"c": "8.11", "n": "17", "i": 41870, "v": "अपसव्यं ततश्चक्रे द्रौणिस्तत्र वृकोदरम् । किरञ्शरशतैरुग्रैर्धाराभिरिव पर्वतम् ।।"},
{"c": "8.11", "n": "18", "i": 41871, "v": "न तु तन्ममृषे भीमः शत्रोर्विजयलक्षणम् । प्रतिचक्रे च तं राजन्पाण्डवोऽप्यपसव्यतः ।।"},
{"c": "8.11", "n": "19", "i": 41872, "v": "मण्डलानां विभागेषु गतप्रत्यागतेषु च । बभूव तुमुलं युद्धं तयोस्तत्र महामृधे ।।"},
{"c": "8.11", "n": "20", "i": 41873, "v": "चरित्वा विविधान्मार्गान्मण्डलं स्थानमेव च । शरैः पूर्णायतोत्सृष्टैरन्योन्यमभिजघ्नतुः ।।"},
{"c": "8.11", "n": "21", "i": 41874, "v": "अन्योन्यस्य वधे यत्नं चक्रतुस्तौ महारथौ । ईषतुर्विरथं चैव कर्तुमन्योन्यमाहवे ।।"},
{"c": "8.11", "n": "22", "i": 41875, "v": "ततो द्रौणिर्महास्त्राणि प्रादुश्चक्रे महारथः । तान्यस्त्रैरेव समरे प्रतिजघ्नेऽस्य पाण्डवः ।।"},
{"c": "8.11", "n": "23", "i": 41876, "v": "ततो घोरं महाराज अस्त्रयुद्धमवर्तत । ग्रहयुद्धं यथा घोरं प्रजासंहरणे अभूत् ।।"},
{"c": "8.11", "n": "24", "i": 41877, "v": "ते बाणाः समसज्जन्त क्षिप्तास्ताभ्यां तु भारत । द्योतयन्तो दिशः सर्वास्तच्च सैन्यं समन्ततः ।।"},
{"c": "8.11", "n": "25", "i": 41878, "v": "बाणसंघावृतं घोरमाकाशं समपद्यत । उक्लापातकृतं यद्वत्प्रजानां संक्षये नृप ।।"},
{"c": "8.11", "n": "26", "i": 41879, "v": "बाणाभिघातात्संजज्ञे तत्र भारत पावकः । सविस्फुलिङ्गो दीप्तार्चिः सोऽदहद्वाहिनीद्वयम् ।।"},
{"c": "8.11", "n": "27", "i": 41880, "v": "तत्र सिद्धा महाराज संपतन्तोऽब्रुवन्वचः । अति युद्धानि सर्वाणि युद्धमेतत्ततोऽधिकम् ।।"},
{"c": "8.11", "n": "28", "i": 41881, "v": "सर्वयुद्धानि चैतस्य कलां नार्हन्ति षोडशीम् । नैतादृशं पुनर्युद्धं न भूतं न भविष्यति ।।"},
{"c": "8.11", "n": "29", "i": 41882, "v": "अहो ज्ञानेन संयुक्तावुभौ चोग्रपराक्रमौ । अहो भीमे बलं भीममेतयोश्च कृतास्त्रता ।।"},
{"c": "8.11", "n": "30", "i": 41883, "v": "अहो वीर्यस्य सारत्वमहो सौष्ठवमेतयोः । स्थितावेतौ हि समरे कालान्तकयमोपमौ ।।"},
{"c": "8.11", "n": "31", "i": 41884, "v": "रुद्रौ द्वाविव संभूतौ यथा द्वाविव भास्करौ । यमौ वा पुरुषव्याघ्रौ घोररूपाविमौ रणे ।।"},
{"c": "8.11", "n": "32", "i": 41885, "v": "श्रूयन्ते स्म तदा वाचः सिद्धानां वै मुहुर्मुहुः । सिंहनादश्च संजज्ञे समेतानां दिवौकसाम् । अद्भुतं चाप्यचिन्त्यं च दृष्ट्वा कर्म तयोर्मृधे ।।"},
{"c": "8.11", "n": "33", "i": 41886, "v": "तौ शूरौ समरे राजन्परस्परकृतागसौ । परस्परमुदैक्षेतां क्रोधादुद्वृत्य चक्षुषी ।।"},
{"c": "8.11", "n": "34", "i": 41887, "v": "क्रोधरक्तेक्षणौ तौ तु क्रोधात्प्रस्फुरिताधरौ । क्रोधात्संदष्टदशनौ संदष्टदशनच्छदौ ।।"},
{"c": "8.11", "n": "35", "i": 41888, "v": "अन्योन्यं छादयन्तौ स्म शरवृष्ट्या महारथौ । शराम्बुधारौ समरे शस्त्रविद्युत्प्रकाशिनौ ।।"},
{"c": "8.11", "n": "36", "i": 41889, "v": "तावन्योन्यं ध्वजौ विद्ध्वा सारथी च महारथौ । अन्योन्यस्य हयान्विद्ध्वा बिभिदाते परस्परम् ।।"},
{"c": "8.11", "n": "37", "i": 41890, "v": "ततः क्रुद्धौ महाराज बाणौ गृह्य महाहवे । उभौ चिक्षिपतुस्तूर्णमन्योन्यस्य वधैषिणौ ।।"},
{"c": "8.11", "n": "38", "i": 41891, "v": "तौ सायकौ महाराज द्योतमानौ चमूमुखे । आजघ्नाते समासाद्य वज्रवेगौ दुरासदौ ।।"},
{"c": "8.11", "n": "39", "i": 41892, "v": "तौ परस्परवेगाच्च शराभ्यां च भृशाहतौ । निपेततुर्महावीरौ स्वरथोपस्थयोस्तदा ।।"},
{"c": "8.11", "n": "40", "i": 41893, "v": "ततस्तु सारथिर्ज्ञात्वा द्रोणपुत्रमचेतनम् । अपोवाह रणाद्राजन्सर्वक्षत्रस्य पश्यतः ।।"},
{"c": "8.11", "n": "41", "i": 41894, "v": "तथैव पाण्डवं राजन्विह्वलन्तं मुहुर्मुहुः । अपोवाह रथेनाजौ सारथिः शत्रुतापनम् ।।"},
{"c": "8.12", "t": "धृतराष्ट्र उवाच ।"},
{"c": "8.12", "n": "1", "i": 41895, "v": "यथा संशप्तकैः सार्धमर्जुनस्याभवद्रणः । अन्येषां च मदीयानां पाण्डवैस्तद्ब्रवीहि मे ।।"},
{"c": "8.12", "t": "संजय उवाच ।"},
{"c": "8.12", "n": "2", "i": 41896, "v": "शृणु राजन्यथावृत्तं संग्रामं ब्रुवतो मम । वीराणां शत्रुभिः सार्धं देहपाप्मप्रणाशनम् ।।"},
{"c": "8.12", "n": "3", "i": 41897, "v": "पार्थः संशप्तकगणं प्रविश्यार्णवसंनिभम् । व्यक्षोभयदमित्रघ्नो महावात इवार्णवम् ।।"},
{"c": "8.12", "n": "4", "i": 41898, "v": "शिरांस्युन्मथ्य वीराणां शितैर्भल्लैर्धनंजयः । पूर्णचन्द्राभवक्त्राणि स्वक्षिभ्रूदशनानि च । संतस्तार क्षितिं क्षिप्रं विनालैर्नलिनैरिव ।।"},
{"c": "8.12", "n": "5", "i": 41899, "v": "सुवृत्तानायतान्पुष्टांश्चन्दनागुरुभूषितान् । सायुधान्सतनुत्राणान्पञ्चास्योरगसंनिभान् । बाहून्क्षुरैरमित्राणां विचकर्तार्जुनो रणे ।।"},
{"c": "8.12", "n": "6", "i": 41900, "v": "धुर्यान्धुर्यतरान्सूतान्ध्वजांश्चापानि सायकान् । पाणीनरत्नीनसकृद्भल्लैश्चिच्छेद पाण्डवः ।।"},
{"c": "8.12", "n": "7", "i": 41901, "v": "द्विपान्हयान्रथांश्चैव सारोहानर्जुनो रणे । शरैरनेकसाहस्रै राजन्निन्ये यमक्षयम् ।।"},
{"c": "8.12", "n": "8", "i": 41902, "v": "तं प्रवीरं प्रतीयाता नर्दमाना इवर्षभाः । वाशितार्थमभिक्रुद्धा हुंकृत्वा चाभिदुद्रुवुः । निघ्नन्तमभिजघ्नुस्ते शरैः शृङ्गैरिवर्षभाः ।।"},
{"c": "8.12", "n": "9", "i": 41903, "v": "तस्य तेषां च तद्युद्धमभवल्लोमहर्षणम् । त्रैलोक्यविजये यादृग्दैत्यानां सह वज्रिणा ।।"},
{"c": "8.12", "n": "10", "i": 41904, "v": "अस्त्रैरस्त्राणि संवार्य द्विषतां सर्वतोऽर्जुनः । इषुभिर्बहुभिस्तूर्णं विद्ध्वा प्राणान्ररास सः ।।"},
{"c": "8.12", "n": "11", "i": 41905, "v": "छिन्नत्रिवेणुचक्राक्षान्हतयोधाश्वसारथीन् । विध्वस्तायुधतूणीरान्समुन्मथितकेतनान् ।।"},
{"c": "8.12", "n": "12", "i": 41906, "v": "संछिन्नयोक्त्ररश्मीकान्वित्रिवेणून्विकूबरान् । विध्वस्तबन्धुरयुगान्विशस्तायुधमण्डलान् । रथान्विशकलीकुर्वन्महाभ्राणीव मारुतः ।।"},
{"c": "8.12", "n": "13", "i": 41907, "v": "विस्मापयन्प्रेक्षणीयं द्विषातां भयवर्धनम् । महारथसहस्रस्य समं कर्मार्जुनोऽकरोत् ।।"},
{"c": "8.12", "n": "14", "i": 41908, "v": "सिद्धदेवर्षिसंघाश्च चारणाश्चैव तुष्टुवुः । देवदुन्दुभयो नेदुः पुष्पवर्षाणि चापतन् । केशवार्जुनयोर्मूर्ध्नि प्राह वाक्चाशरीरिणी ।।"},
{"c": "8.12", "n": "15", "i": 41909, "v": "चन्द्रार्कानिलवह्नीनां कान्तिदीप्तिबलद्युतीः । यौ सदा बिभ्रतुर्वीरौ ताविमौ केशवार्जुनौ ।।"},
{"c": "8.12", "n": "16", "i": 41910, "v": "ब्रह्मेशानाविवाजय्यौ वीरावेकरथे स्थितौ । सर्वभूतवरौ वीरौ नरनारायणावुभौ ।।"},
{"c": "8.12", "n": "17", "i": 41911, "v": "इत्येतन्महदाश्चर्यं दृष्ट्वा श्रुत्वा च भारत । अश्वत्थामा सुसंयत्तः कृष्णावभ्यद्रवद्रणे ।।"},
{"c": "8.12", "n": "18", "i": 41912, "v": "अथ पाण्डवमस्यन्तं यमकालान्तकाञ्शरान् । सेषुणा पाणिनाहूय हसन्द्रौणिरथाब्रवीत् ।।"},
{"c": "8.12", "n": "19", "i": 41913, "v": "यदि मां मन्यसे वीर प्राप्तमर्हमिवातिथिम् । ततः सर्वात्मनाद्य त्वं युद्धातिथ्यं प्रयच्छ मे ।।"},
{"c": "8.12", "n": "20", "i": 41914, "v": "एवमाचार्यपुत्रेण समाहूतो युयुत्सया । बहु मेनेऽर्जुनोऽऽत्मानमिदं चाह जनार्दनम् ।।"},
{"c": "8.12", "n": "21", "i": 41915, "v": "संशप्तकाश्च मे वध्या द्रौणिराह्वयते च माम् । यदत्रानन्तरं प्राप्तं प्रशाधि त्वं महाभुज ।।"},
{"c": "8.12", "n": "22", "i": 41916, "v": "एवमुक्तोऽवहत्पार्थं कृष्णो द्रोणात्मजान्तिकम् । जैत्रेण विधिनाहूतं वायुरिन्द्रमिवाध्वरे ।।"},
{"c": "8.12", "n": "23", "i": 41917, "v": "तमामन्त्र्यैकमनसा केशवो द्रौणिमब्रवीत् । अश्वत्थामन्स्थिरो भूत्वा प्रहराशु सहस्व च ।।"},
{"c": "8.12", "n": "24", "i": 41918, "v": "निर्वेष्टुं भर्तृपिण्डं हि कालोऽयमुपजीविनाम् । सूक्ष्मो विवादो विप्राणां स्थूलौ क्षात्रौ जयाजयौ ।।"},
{"c": "8.12", "n": "25", "i": 41919, "v": "यां न संक्षमसे मोहाद्दिव्यां पार्थस्य सत्क्रियाम् । तामाप्तुमिच्छन्युध्यस्व स्थिरो भूत्वाद्य पाण्डवम् ।।"},
{"c": "8.12", "n": "26", "i": 41920, "v": "इत्युक्तो वासुदेवेन तथेत्युक्त्वा द्विजोत्तमः । विव्याध केशवं षष्ट्या नाराचैरर्जुनं त्रिभिः ।।"},
{"c": "8.12", "n": "27", "i": 41921, "v": "तस्यार्जुनः सुसंक्रुद्धस्त्रिभिर्भल्लैः शरासनम् । चिच्छेदाथान्यदादत्त द्रौणिर्घोरतरं धनुः ।।"},
{"c": "8.12", "n": "28", "i": 41922, "v": "सज्यं कृत्वा निमेषात्तद्विव्याधार्जुनकेशवौ । त्रिभिः शरैर्वासुदेवं सहस्रेण च पाण्डवम् ।।"},
{"c": "8.12", "n": "29", "i": 41923, "v": "ततः शरसहस्राणि प्रयुतान्यर्बुदानि च । ससृजे द्रौणिरायस्तः संस्तभ्य च रणेऽर्जुनम् ।।"},
{"c": "8.12", "n": "30", "i": 41924, "v": "इषुधेर्धनुषो ज्याया अङ्गुलीभ्यश्च मारिष । बाह्वोः कराभ्यामुरसो वदनघ्राणनेत्रतः ।।"},
{"c": "8.12", "n": "31", "i": 41925, "v": "कर्णाभ्यां शिरसोऽङ्गेभ्यो लोमवर्त्मभ्य एव च । रथध्वजेभ्यश्च शरा निष्पेतुर्ब्रह्मवादिनः ।।"},
{"c": "8.12", "n": "32", "i": 41926, "v": "शरजालेन महता विद्ध्वा केशवपाण्डवौ । ननाद मुदितो द्रौणिर्महामेघौघनिस्वनः ।।"},
{"c": "8.12", "n": "33", "i": 41927, "v": "तस्य नानदतः श्रुत्वा पाण्डवोऽच्युतमब्रवीत् । पश्य माधव दौरात्म्यं द्रोणपुत्रस्य मां प्रति ।।"},
{"c": "8.12", "n": "34", "i": 41928, "v": "वधप्राप्तौ मन्यते नौ प्रवेश्य शरवेश्मनि । एषोऽस्य हन्मि संकल्पं शिक्षया च बलेन च ।।"},
{"c": "8.12", "n": "35", "i": 41929, "v": "अश्वत्थाम्नः शरानस्तांश्छित्त्वैकैकं त्रिधा त्रिधा । व्यधमद्भरतश्रेष्ठो नीहारमिव मारुतः ।।"},
{"c": "8.12", "n": "36", "i": 41930, "v": "ततः संशप्तकान्भूयः साश्वसूतरथद्विपान् । ध्वजपत्तिगणानुग्रैर्बाणैर्विव्याध पाण्डवः ।।"},
{"c": "8.12", "n": "37", "i": 41931, "v": "ये ये ददृशिरे तत्र यद्यद्रूपं यथा यथा । ते ते तत्तच्छरैर्व्याप्तं मेनिरेऽऽत्मानमेव च ।।"},
{"c": "8.12", "n": "38", "i": 41932, "v": "ते गाण्डीवप्रणुदिता नानारूपाः पतत्रिणः । क्रोशे साग्रे स्थितान्घ्नन्ति द्विपांश्च पुरुषान्रणे ।।"},
{"c": "8.12", "n": "39", "i": 41933, "v": "भल्लैश्छिन्नाः कराः पेतुः करिणां मदकर्षिणाम् । छिन्ना यथा परशुभिः प्रवृद्धाः शरदि द्रुमाः ।।"},
{"c": "8.12", "n": "40", "i": 41934, "v": "पश्चात्तु शैलवत्पेतुस्ते गजाः सह सादिभिः । वज्रिवज्रप्रमथिता यथैवाद्रिचयास्तथा ।।"},
{"c": "8.12", "n": "41", "i": 41935, "v": "गन्धर्वनगराकारान्विधिवत्कल्पितान्रथान् । विनीतजवनान्युक्तानास्थितान्युद्धदुर्मदान् ।।"},
{"c": "8.12", "n": "42", "i": 41936, "v": "शरैर्विशकलीकुर्वन्नमित्रानभ्यवीवृषत् । अलंकृतानश्वसादीन्पत्तींश्चाहन्धनंजयः ।।"},
{"c": "8.12", "n": "43", "i": 41937, "v": "धनंजययुगान्तार्कः संशप्तकमहार्णवम् । व्यशोषयत दुःशोषं तीव्रैः शरगभस्तिभिः ।।"},
{"c": "8.12", "n": "44", "i": 41938, "v": "पुनर्द्रौणिमहाशैलं नाराचैः सूर्यसंनिभैः । निर्बिभेद महावेगैस्त्वरन्वज्रीव पर्वतम् ।।"},
{"c": "8.12", "n": "45", "i": 41939, "v": "तमाचार्यसुतः क्रुद्धः साश्वयन्तारमाशुगैः । युयुत्सुर्नाशकद्योद्धुं पार्थस्तानन्तराच्छिनत् ।।"},
{"c": "8.12", "n": "46", "i": 41940, "v": "ततः परमसंक्रुद्धः काण्डकोशानवासृजत् । अश्वत्थामाभिरूपाय गृहानतिथये यथा ।।"},
{"c": "8.12", "n": "47", "i": 41941, "v": "अथ संशप्तकांस्त्यक्त्वा पाण्डवो द्रौणिमभ्ययात् । अपाङ्क्तेयमिव त्यक्त्वा दाता पाङ्क्तेयमर्थिनम् ।।"},
{"c": "8.12", "n": "48", "i": 41942, "v": "ततः समभवद्युद्धं शुक्राङ्गिरसवर्चसोः । नक्षत्रमभितो व्योम्नि शुक्राङ्गिरसयोरिव ।।"},
{"c": "8.12", "n": "49", "i": 41943, "v": "संतापयन्तावन्योन्यं दीप्तैः शरगभस्तिभिः । लोकत्रासकरावास्तां विमार्गस्थौ ग्रहाविव ।।"},
{"c": "8.12", "n": "50", "i": 41944, "v": "ततोऽविध्यद्भ्रुवोर्मध्ये नाराचेनार्जुनो भृशम् । स तेन विबभौ द्रौणिरूर्ध्वरश्मिर्यथा रविः ।।"},
{"c": "8.12", "n": "51", "i": 41945, "v": "अथ कृष्णौ शरशतैरश्वत्थाम्नार्दितौ भृशम् । सरश्मिजालनिकरौ युगान्तार्काविवासतुः ।।"},
{"c": "8.12", "n": "52", "i": 41946, "v": "ततोऽर्जुनः सर्वतोधारमस्त्र;मवासृजद्वासुदेवाभिगुप्तः । द्रौणायनिं चाभ्यहनत्पृषत्कै;र्वज्राग्निवैवस्वतदण्डकल्पैः ।।"},
{"c": "8.12", "n": "53", "i": 41947, "v": "स केशवं चार्जुनं चातितेजा; विव्याध मर्मस्वतिरौद्रकर्मा । बाणैः सुमुक्तैरतितीव्रवेगै;र्यैराहतो मृत्युरपि व्यथेत ।।"},
{"c": "8.12", "n": "54", "i": 41948, "v": "द्रौणेरिषूनर्जुनः संनिवार्य; व्यायच्छतस्तद्द्विगुणैः सुपुङ्खैः । तं साश्वसूतध्वजमेकवीर;मावृत्य संशप्तकसैन्यमार्छत् ।।"},
{"c": "8.12", "n": "55", "i": 41949, "v": "धनूंषि बाणानिषुधीर्धनुर्ज्याः; पाणीन्भुजान्पाणिगतं च शस्त्रम् । छत्राणि केतूंस्तुरगानथैषां; वस्त्राणि माल्यान्यथ भूषणानि ।।"},
{"c": "8.12", "n": "56", "i": 41950, "v": "चर्माणि वर्माणि मनोरथांश्च; प्रियाणि सर्वाणि शिरांसि चैव । चिच्छेद पार्थो द्विषतां प्रमुक्तै;र्बाणैः स्थितानामपराङ्मुखानाम् ।।"},
{"c": "8.12", "n": "57", "i": 41951, "v": "सुकल्पिताः स्यन्दनवाजिनागाः; समास्थिताः कृतयत्नैर्नृवीरैः । पार्थेरितैर्बाणगणैर्निरस्ता;स्तैरेव सार्धं नृवरैर्निपेतुः ।।"},
{"c": "8.12", "n": "58", "i": 41952, "v": "पद्मार्कपूर्णेन्दुसमाननानि; किरीटमालामुकुटोत्कटानि । भल्लार्धचन्द्रक्षुरहिंसितानि; प्रपेतुरुर्व्यां नृशिरांस्यजस्रम् ।।"},
{"c": "8.12", "n": "59", "i": 41953, "v": "अथ द्विपैर्देवपतिद्विपाभै;र्देवारिदर्पोल्बणमन्युदर्पैः । कलिङ्गवङ्गाङ्गनिषादवीरा; जिघांसवः पाण्डवमभ्यधावन् ।।"},
{"c": "8.12", "n": "60", "i": 41954, "v": "तेषां द्विपानां विचकर्त पार्थो; वर्माणि मर्माणि करान्नियन्तॄन् । ध्वजाः पताकाश्च ततः प्रपेतु;र्वज्राहतानीव गिरेः शिरांसि ।।"},
{"c": "8.12", "n": "61", "i": 41955, "v": "तेषु प्ररुग्णेषु गुरोस्तनूजं; बाणैः किरीटी नवसूर्यवर्णैः । प्रच्छादयामास महाभ्रजालै;र्वायुः समुद्युक्तमिवांशुमन्तम् ।।"},
{"c": "8.12", "n": "62", "i": 41956, "v": "ततोऽर्जुनेषूनिषुभिर्निरस्य; द्रौणिः शरैरर्जुनवासुदेवौ । प्रच्छादयित्व दिवि चन्द्रसूर्यौ; ननाद सोऽम्भोद इवातपान्ते ।।"},
{"c": "8.12", "n": "63", "i": 41957, "v": "तमर्जुनस्तांश्च पुनस्त्वदीया;नभ्यर्दितस्तैरविकृत्तशस्त्रैः । बाणान्धकारं सहसैव कृत्वा; विव्याध सर्वानिषुभिः सुपुङ्खैः ।।"},
{"c": "8.12", "n": "64", "i": 41958, "v": "नाप्याददत्संदधन्नैव मुञ्च;न्बाणान्रणेऽदृश्यत सव्यसाची । हतांश्च नागांस्तुरगान्पदाती;न्संस्यूतदेहान्ददृशू रथांश्च ।।"},
{"c": "8.12", "n": "65", "i": 41959, "v": "संधाय नाराचवरान्दशाशु; द्रौणिस्त्वरन्नेकमिवोत्ससर्ज । तेषां च पञ्चार्जुनमभ्यविध्य;न्पञ्चाच्युतं निर्बिभिदुः सुमुक्ताः ।।"},
{"c": "8.12", "n": "66", "i": 41960, "v": "तैराहतौ सर्वमनुष्यमुख्या;वसृक्क्षरन्तौ धनदेन्द्रकल्पौ । समाप्तविद्येन यथाभिभूतौ; हतौ स्विदेतौ किमु मेनिरेऽन्ये ।।"},
{"c": "8.12", "n": "67", "i": 41961, "v": "अथार्जुनं प्राह दशार्हनाथः; प्रमाद्यसे किं जहि योधमेतम् । कुर्याद्धि दोषं समुपेक्षितोऽसौ; कष्टो भवेद्व्याधिरिवाक्रियावान् ।।"},
{"c": "8.12", "n": "68", "i": 41962, "v": "तथेति चोक्त्वाच्युतमप्रमादी; द्रौणिं प्रयत्नादिषुभिस्ततक्ष । छित्त्वाश्वरश्मींस्तुरगानविध्य;त्ते तं रणादूहुरतीव दूरम् ।।"},
{"c": "8.12", "n": "69", "i": 41963, "v": "आवृत्य नेयेष पुनस्तु युद्धं; पार्थेन सार्धं मतिमान्विमृश्य । जानञ्जयं नियतं वृष्णिवीरे; धनंजये चाङ्गिरसां वरिष्ठः ।।"},
{"c": "8.12", "n": "70", "i": 41964, "v": "प्रतीपकाये तु रणादश्वत्थाम्नि हृते हयैः । मन्त्रौषधिक्रियादानैर्व्याधौ देहादिवाहृते ।।"},
{"c": "8.12", "n": "71", "i": 41965, "v": "संशप्तकानभिमुखौ प्रयातौ केशवार्जुनौ । वातोद्धूतपताकेन स्यन्दनेनौघनादिना ।।"},
{"c": "8.13", "t": "संजय उवाच ।"},
{"c": "8.13", "n": "1", "i": 41966, "v": "अथोत्तरेण पाण्डूनां सेनायां ध्वनिरुत्थितः । रथनागाश्वपत्तीनां दण्डधारेण वध्यताम् ।।"},
{"c": "8.13", "n": "2", "i": 41967, "v": "निवर्तयित्वा तु रथं केशवोऽर्जुनमब्रवीत् । वाहयन्नेव तुरगान्गरुडानिलरंहसः ।।"},
{"c": "8.13", "n": "3", "i": 41968, "v": "मागधोऽथाप्यतिक्रान्तो द्विरदेन प्रमाथिना । भगदत्तादनवरः शिक्षया च बलेन च ।।"},
{"c": "8.13", "n": "4", "i": 41969, "v": "एनं हत्वा निहन्तासि पुनः संशप्तकानिति । वाक्यान्ते प्रापयत्पार्थं दण्डधारान्तिकं प्रति ।।"},
{"c": "8.13", "n": "5", "i": 41970, "v": "स मागधानां प्रवरोऽङ्कुशग्रहो; ग्रहेष्वसह्यो विकचो यथा ग्रहः । सपत्नसेनां प्रममाथ दारुणो; महीं समग्रां विकचो यथा ग्रहः ।।"},
{"c": "8.13", "n": "6", "i": 41971, "v": "सुकल्पितं दानवनागसंनिभं; महाभ्रसंह्रादममित्रमर्दनम् । रथाश्वमातङ्गगणान्सहस्रशः; समास्थितो हन्ति शरैर्द्विपानपि ।।"},
{"c": "8.13", "n": "7", "i": 41972, "v": "रथानधिष्ठाय सवाजिसारथी;न्रथांश्च पद्भिस्त्वरितो व्यपोथयत् । द्विपांश्च पद्भ्यां चरणैः करेण च; द्विपास्थितो हन्ति स कालचक्रवत् ।।"},
{"c": "8.13", "n": "8", "i": 41973, "v": "नरांश्च कार्ष्णायसवर्मभूषणा;न्निपात्य साश्वानपि पत्तिभिः सह । व्यपोथयद्दन्तिवरेण शुष्मिणा; सशब्दवत्स्थूलनडान्यथा तथा ।।"},
{"c": "8.13", "n": "9", "i": 41974, "v": "अथार्जुनो ज्यातलनेमिनिस्वने; मृदङ्गभेरीबहुशङ्खनादिते । नराश्वमातङ्गसहस्रनादितै; रथोत्तमेनाभ्यपतद्द्विपोत्तमम् ।।"},
{"c": "8.13", "n": "10", "i": 41975, "v": "ततोऽर्जुनं द्वादशभिः शरोत्तमै;र्जनार्दनं षोडशभिः समार्दयत् । स दण्डधारस्तुरगांस्त्रिभिस्त्रिभि;स्ततो ननाद प्रजहास चासकृत् ।।"},
{"c": "8.13", "n": "11", "i": 41976, "v": "ततोऽस्य पार्थः सगुणेषुकार्मुकं; चकर्त भल्लैर्ध्वजमप्यलंकृतम् । पुनर्नियन्तॄन्सह पादगोप्तृभि;स्ततस्तु चुक्रोध गिरिव्रजेश्वरः ।।"},
{"c": "8.13", "n": "12", "i": 41977, "v": "ततोऽर्जुनं भिन्नकटेन दन्तिना; घनाघनेनानिलतुल्यरंहसा । अतीव चुक्षोभयिषुर्जनार्दनं; धनंजयं चाभिजघान तोमरैः ।।"},
{"c": "8.13", "n": "13", "i": 41978, "v": "अथास्य बाहू द्विपहस्तसंनिभौ; शिरश्च पूर्णेन्दुनिभाननं त्रिभिः । क्षुरैः प्रचिच्छेद सहैव पाण्डव;स्ततो द्विपं बाणशतैः समार्दयत् ।।"},
{"c": "8.13", "n": "14", "i": 41979, "v": "स पार्थबाणैस्तपनीयभूषणैः; समारुचत्काञ्चनवर्मभृद्द्विपः । तथा चकाशे निशि पर्वतो यथा; दवाग्निना प्रज्वलितौषधिद्रुमः ।।"},
{"c": "8.13", "n": "15", "i": 41980, "v": "स वेदनार्तोऽम्बुदनिस्वनो नदं;श्चलन्भ्रमन्प्रस्खलितोऽऽतुरो द्रवन् । पपात रुग्णः सनियन्तृकस्तथा; यथा गिरिर्वज्रनिपातचूर्णितः ।।"},
{"c": "8.13", "n": "16", "i": 41981, "v": "हिमावदातेन सुवर्णमालिना; हिमाद्रिकूटप्रतिमेन दन्तिना । हते रणे भ्रातरि दण्ड आव्रज;ज्जिघांसुरिन्द्रावरजं धनंजयम् ।।"},
{"c": "8.13", "n": "17", "i": 41982, "v": "स तोमरैरर्ककरप्रभैस्त्रिभि;र्जनार्दनं पञ्चभिरेव चार्जुनम् । समर्पयित्वा विननाद चार्दयं;स्ततोऽस्य बाहू विचकर्त पाण्डवः ।।"},
{"c": "8.13", "n": "18", "i": 41983, "v": "क्षुरप्रकृत्तौ सुभृशं सतोमरौ; च्युताङ्गदौ चन्दनरूषितौ भुजौ । गजात्पतन्तौ युगपद्विरेजतु;र्यथाद्रिशृङ्गात्पतितौ महोरगौ ।।"},
{"c": "8.13", "n": "19", "i": 41984, "v": "अथार्धचन्द्रेण हृतं किरीटिना; पपात दण्डस्य शिरः क्षितिं द्विपात् । तच्छोणिताभं निपतद्विरेजे; दिवाकरोऽस्तादिव पश्चिमां दिशम् ।।"},
{"c": "8.13", "n": "20", "i": 41985, "v": "अथ द्विपं श्वेतनगाग्रसंनिभं; दिवाकरांशुप्रतिमैः शरोत्तमैः । बिभेद पार्थः स पपात नानद;न्हिमाद्रिकूटः कुलिशाहतो यथा ।।"},
{"c": "8.13", "n": "21", "i": 41986, "v": "ततोऽपरे तत्प्रतिमा गजोत्तमा; जिगीषवः संयति सव्यसाचिनम् । तथा कृतास्तेन यथैव तौ द्विपौ; ततः प्रभग्नं सुमहद्रिपोर्बलम् ।।"},
{"c": "8.13", "n": "22", "i": 41987, "v": "गजा रथाश्वाः पुरुषाश्च संघशः; परस्परघ्नाः परिपेतुराहवे । परस्परप्रस्खलिताः समाहता; भृशं च तत्तत्कुलभाषिणो हताः ।।"},
{"c": "8.13", "n": "23", "i": 41988, "v": "अथार्जुनं स्वे परिवार्य सैनिकाः; पुरंदरं देवगणा इवाब्रुवन् । अभैष्म यस्मान्मरणादिव प्रजाः; स वीर दिष्ट्या निहतस्त्वया रिपुः ।।"},
{"c": "8.13", "n": "24", "i": 41989, "v": "न चेत्परित्रास्य इमाञ्जनान्भया;द्द्विषद्भिरेवं बलिभिः प्रपीडितान् । तथाभविष्यद्द्विषतां प्रमोदनं; यथा हतेष्वेष्विह नोऽरिषु त्वया ।।"},
{"c": "8.13", "n": "25", "i": 41990, "v": "इतीव भूयश्च सुहृद्भिरीरिता; निशम्य वाचः सुमनास्ततोऽर्जुनः । यथानुरूपं प्रतिपूज्य तं जनं; जगाम संशप्तकसंघहा पुनः ।।"},
{"c": "8.14", "t": "संजय उवाच ।"},
{"c": "8.14", "n": "1", "i": 41991, "v": "प्रत्यागत्य पुनर्जिष्णुरहन्संशप्तकान्बहून् । वक्रानुवक्रगमनादङ्गारक इव ग्रहः ।।"},
{"c": "8.14", "n": "2", "i": 41992, "v": "पार्थबाणहता राजन्नराश्वरथकुञ्जराः । विचेलुर्बभ्रमुर्नेदुः पेतुर्मम्लुश्च मारिष ।।"},
{"c": "8.14", "n": "3", "i": 41993, "v": "धुर्यं धुर्यतरान्सूतान्रथांश्च परिसंक्षिपन् । पाणीन्पाणिगतं शस्त्रं बाहूनपि शिरांसि च ।।"},
{"c": "8.14", "n": "4", "i": 41994, "v": "भल्लैः क्षुरैरर्धचन्द्रैर्वत्सदन्तैश्च पाण्डवः । चिच्छेदामित्रवीराणां समरे प्रतियुध्यताम् ।।"},
{"c": "8.14", "n": "5", "i": 41995, "v": "वाशितार्थे युयुत्सन्तो वृषभा वृषभं यथा । आपतन्त्यर्जुनं शूराः शतशोऽथ सहस्रशः ।।"},
{"c": "8.14", "n": "6", "i": 41996, "v": "तेषां तस्य च तद्युद्धमभवल्लोमहर्षणम् । त्रैलोक्यविजये यादृग्दैत्यानां सह वज्रिणा ।।"},
{"c": "8.14", "n": "7", "i": 41997, "v": "तमविध्यत्त्रिभिर्बाणैर्दन्दशूकैरिवाहिभिः । उग्रायुधस्ततस्तस्य शिरः कायादपाहरत् ।।"},
{"c": "8.14", "n": "8", "i": 41998, "v": "तेऽर्जुनं सर्वतः क्रुद्धा नानाशस्त्रैरवीवृषन् । मरुद्भिः प्रेषिता मेघा हिमवन्तमिवोष्णगे ।।"},
{"c": "8.14", "n": "9", "i": 41999, "v": "अस्त्रैरस्त्राणि संवार्य द्विषतां सर्वतोऽर्जुनः । सम्यगस्तैः शरैः सर्वान्सहितानहनद्बहून् ।।"},
{"c": "8.14", "n": "10", "i": 42000, "v": "छिन्नत्रिवेणुजङ्घेषान्निहतपार्ष्णिसारथीन् । संछिन्नरश्मियोक्त्राक्षान्व्यनुकर्षयुगान्रथान् । विध्वस्तसर्वसंनाहान्बाणैश्चक्रेऽर्जुनस्त्वरन् ।।"},
{"c": "8.14", "n": "11", "i": 42001, "v": "ते रथास्तत्र विध्वस्ताः परार्ध्या भान्त्यनेकशः । धनिनामिव वेश्मानि हतान्यग्न्यनिलाम्बुभिः ।।"},
{"c": "8.14", "n": "12", "i": 42002, "v": "द्विपाः संभिन्नमर्माणो वज्राशनिसमैः शरैः । पेतुर्गिर्यग्रवेश्मानि वज्रवाताग्निभिर्यथा ।।"},
{"c": "8.14", "n": "13", "i": 42003, "v": "सारोहास्तुरगाः पेतुर्बहवोऽर्जुनताडिताः । निर्जिह्वान्त्राः क्षितौ क्षीणा रुधिरार्द्राः सुदुर्दृशः ।।"},
{"c": "8.14", "n": "14", "i": 42004, "v": "नराश्वनागा नाराचैः संस्यूताः सव्यसाचिना । बभ्रमुश्चस्खलुः पेतुर्नेदुर्मम्लुश्च मारिष ।।"},
{"c": "8.14", "n": "15", "i": 42005, "v": "अणकैश्च शिलाधौतैर्वज्राशनिविषोपमैः । शरैर्निजघ्निवान्पार्थो महेन्द्र इव दानवान् ।।"},
{"c": "8.14", "n": "16", "i": 42006, "v": "महार्हवर्माभरणा नानारूपाम्बरायुधाः । सरथाः सध्वजा वीरा हताः पार्थेन शेरते ।।"},
{"c": "8.14", "n": "17", "i": 42007, "v": "विजिताः पुण्यकर्माणो विशिष्टाभिजनश्रुताः । गताः शरीरैर्वसुधामूर्जितैः कर्मभिर्दिवम् ।।"},
{"c": "8.14", "n": "18", "i": 42008, "v": "अथार्जुनरथं वीरास्त्वदीयाः समुपाद्रवन् । नानाजनपदाध्यक्षाः सगणा जातमन्यवः ।।"},
{"c": "8.14", "n": "19", "i": 42009, "v": "उह्यमाना रथाश्वैस्ते पत्तयश्च जिघांसवः । समभ्यधावन्नस्यन्तो विविधं क्षिप्रमायुधम् ।।"},
{"c": "8.14", "n": "20", "i": 42010, "v": "तदायुधमहावर्षं क्षिप्तं योधमहाम्बुदैः । व्यधमन्निशितैर्बाणैः क्षिप्रमर्जुनमारुतः ।।"},
{"c": "8.14", "n": "21", "i": 42011, "v": "साश्वपत्तिद्विपरथं महाशस्त्रौघमप्लवम् । सहसा संतितीर्षन्तं पार्थं शस्त्रास्त्रसेतुना ।।"},
{"c": "8.14", "n": "22", "i": 42012, "v": "अथाब्रवीद्वासुदेवः पार्थं किं क्रीडसेऽनघ । संशप्तकान्प्रमथ्यैतांस्ततः कर्णवधे त्वर ।।"},
{"c": "8.14", "n": "23", "i": 42013, "v": "तथेत्युक्त्वार्जुनः क्षिप्रं शिष्टान्संशप्तकांस्तदा । आक्षिप्य शस्त्रेण बलाद्दैत्यानिन्द्र इवावधीत् ।।"},
{"c": "8.14", "n": "24", "i": 42014, "v": "आदधत्संदधन्नेषून्दृष्टः कैश्चिद्रणेऽर्जुनः । विमुञ्चन्वा शराञ्शीघ्रं दृश्यते स्म हि कैरपि ।।"},
{"c": "8.14", "n": "25", "i": 42015, "v": "आश्चर्यमिति गोविन्दो ब्रुवन्नश्वानचोदयत् । हंसांसगौरास्ते सेनां हंसाः सर इवाविशन् ।।"},
{"c": "8.14", "n": "26", "i": 42016, "v": "ततः संग्रामभूमिं तां वर्तमाने जनक्षये । अवेक्षमाणो गोविन्दः सव्यसाचिनमब्रवीत् ।।"},
{"c": "8.14", "n": "27", "i": 42017, "v": "एष पार्थ महारौद्रो वर्तते भरतक्षयः । पृथिव्यां पार्थिवानां वै दुर्योधनकृते महान् ।।"},
{"c": "8.14", "n": "28", "i": 42018, "v": "पश्य भारत चापानि रुक्मपृष्ठानि धन्विनाम् । महतामपविद्धानि कलापानिषुधीस्तथा ।।"},
{"c": "8.14", "n": "29", "i": 42019, "v": "जातरूपमयैः पुङ्खैः शरांश्च नतपर्वणः । तैलधौतांश्च नाराचान्निर्मुक्तानिव पन्नगान् ।।"},
{"c": "8.14", "n": "30", "i": 42020, "v": "हस्तिदन्तत्सरून्खड्गाञ्जातरूपपरिष्कृतान् । आकीर्णांस्तोमरांश्चापांश्चित्रान्हेमविभूषितान् ।।"},
{"c": "8.14", "n": "31", "i": 42021, "v": "वर्माणि चापविद्धानि रुक्मपृष्ठानि भारत । सुवर्णविकृतान्प्रासाञ्शक्तीः कनकभूषिताः ।।"},
{"c": "8.14", "n": "32", "i": 42022, "v": "जाम्बूनदमयैः पट्टैर्बद्धाश्च विपुला गदाः । जातरूपमयीश्चर्ष्टीः पट्टिशान्हेमभूषितान् ।।"},
{"c": "8.14", "n": "33", "i": 42023, "v": "दण्डैः कनकचित्रैश्च विप्रविद्धान्परश्वधान् । अयस्कुशान्तान्पतितान्मुसलानि गुरूणि च ।।"},
{"c": "8.14", "n": "34", "i": 42024, "v": "शतघ्नीः पश्य चित्राश्च विपुलान्परिघांस्तथा । चक्राणि चापविद्धानि मुद्गरांश्च बहून्रणे ।।"},
{"c": "8.14", "n": "35", "i": 42025, "v": "नानाविधानि शस्त्राणि प्रगृह्य जयगृद्धिनः । जीवन्त इव लक्ष्यन्ते गतसत्त्वास्तरस्विनः ।।"},
{"c": "8.14", "n": "36", "i": 42026, "v": "गदाविमथितैर्गात्रैर्मुसलैर्भिन्नमस्तकान् । गजवाजिरथक्षुण्णान्पश्य योधान्सहस्रशः ।।"},
{"c": "8.14", "n": "37", "i": 42027, "v": "मनुष्यगजवाजीनां शरशक्त्यृष्टितोमरैः । निस्त्रिंशैः पट्टिशैः प्रासैर्नखरैर्लगुडैरपि ।।"},
{"c": "8.14", "n": "38", "i": 42028, "v": "शरीरैर्बहुधा भिन्नैः शोणितौघपरिप्लुतैः । गतासुभिरमित्रघ्न संवृता रणभूमयः ।।"},
{"c": "8.14", "n": "39", "i": 42029, "v": "बाहुभिश्चन्दनादिग्धैः साङ्गदैः शुभभूषणैः । सतलत्रैः सकेयूरैर्भाति भारत मेदिनी ।।"},
{"c": "8.14", "n": "40", "i": 42030, "v": "साङ्गुलित्रैर्भुजाग्रैश्च विप्रविद्धैरलंकृतैः । हस्तिहस्तोपमैश्छिन्नैरूरुभिश्च तरस्विनाम् ।।"},
{"c": "8.14", "n": "41", "i": 42031, "v": "बद्धचूडामणिवरैः शिरोभिश्च सकुण्डलैः । निकृत्तैर्वृषभाक्षाणां विराजति वसुंधरा ।।"},
{"c": "8.14", "n": "42", "i": 42032, "v": "कबन्धैः शोणितादिग्धैश्छिन्नगात्रशिरोधरैः । भूर्भाति भरतश्रेष्ठ शान्तार्चिर्भिरिवाग्निभिः ।।"},
{"c": "8.14", "n": "43", "i": 42033, "v": "रथान्बहुविधान्भग्नान्हेमकिङ्किणिनः शुभान् । अश्वांश्च बहुधा पश्य शोणितेन परिप्लुतान् ।।"},
{"c": "8.14", "n": "44", "i": 42034, "v": "योधानां च महाशङ्खान्पाण्डुरांश्च प्रकीर्णकान् । निरस्तजिह्वान्मातङ्गाञ्शयानान्पर्वतोपमान् ।।"},
{"c": "8.14", "n": "45", "i": 42035, "v": "वैजयन्तीविचित्रांश्च हतांश्च गजयोधिनः । वारणानां परिस्तोमान्सुयुक्ताम्बरकम्बलान् ।।"},
{"c": "8.14", "n": "46", "i": 42036, "v": "विपाटिता विचित्राश्च रूपचित्राः कुथास्तथा । भिन्नाश्च बहुधा घण्टाः पतद्भिश्चूर्णिता गजैः ।।"},
{"c": "8.14", "n": "47", "i": 42037, "v": "वैडूर्यमणिदण्डांश्च पतितानङ्कुशान्भुवि । बद्धाः सादिध्वजाग्रेषु सुवर्णविकृताः कशाः ।।"},
{"c": "8.14", "n": "48", "i": 42038, "v": "विचित्रान्मणिचित्रांश्च जातरूपपरिष्कृतान् । अश्वास्तरपरिस्तोमान्राङ्कवान्पतितान्भुवि ।।"},
{"c": "8.14", "n": "49", "i": 42039, "v": "चूडामणीन्नरेन्द्राणां विचित्राः काञ्चनस्रजः । छत्राणि चापविद्धानि चामरव्यजनानि च ।।"},
{"c": "8.14", "n": "50", "i": 42040, "v": "चन्द्रनक्षत्रभासैश्च वदनैश्चारुकुण्डलैः । कॢप्तश्मश्रुभिरत्यर्थं वीराणां समलंकृतैः । वदनैः पश्य संछन्नां महीं शोणितकर्दमाम् ।।"},
{"c": "8.14", "n": "51", "i": 42041, "v": "सजीवांश्च नरान्पश्य कूजमानान्समन्ततः । उपास्यमानान्बहुभिर्न्यस्तशस्त्रैर्विशां पते ।।"},
{"c": "8.14", "n": "52", "i": 42042, "v": "ज्ञातिभिः सहितैस्तत्र रोदमानैर्मुहुर्मुहुः । व्युत्क्रान्तानपरान्योधांश्छादयित्वा तरस्विनः । पुनर्युद्धाय गच्छन्ति जयगृद्धाः प्रमन्यवः ।।"},
{"c": "8.14", "n": "53", "i": 42043, "v": "अपरे तत्र तत्रैव परिधावन्ति मानिनः । ज्ञातिभिः पतितैः शूरैर्याच्यमानास्तथोदकम् ।।"},
{"c": "8.14", "n": "54", "i": 42044, "v": "जलार्थं च गताः केचिन्निष्प्राणा बहवोऽर्जुन । संनिवृत्ताश्च ते शूरास्तान्दृष्ट्वैव विचेतसः ।।"},
{"c": "8.14", "n": "55", "i": 42045, "v": "जलं दृष्ट्वा प्रधावन्ति क्रोशमानाः परस्परम् । जलं पीत्वा मृतान्पश्य पिबतोऽन्यांश्च भारत ।।"},
{"c": "8.14", "n": "56", "i": 42046, "v": "परित्यज्य प्रियानन्ये बान्धवान्बान्धवप्रिय । व्युत्क्रान्ताः समदृश्यन्त तत्र तत्र महारणे ।।"},
{"c": "8.14", "n": "57", "i": 42047, "v": "पश्यापरान्नरश्रेष्ठ संदष्टौष्ठपुटान्पुनः । भ्रुकुटीकुटिलैर्वक्त्रैः प्रेक्षमाणान्समन्ततः ।।"},
{"c": "8.14", "n": "58", "i": 42048, "v": "एतत्तवैवानुरूपं कर्मार्जुन महाहवे । दिवि वा देवराजस्य त्वया यत्कृतमाहवे ।।"},
{"c": "8.14", "n": "59", "i": 42049, "v": "एवं तां दर्शयन्कृष्णो युद्धभूमिं किरीटिने । गच्छन्नेवाशृणोच्छब्दं दुर्योधनबले महत् ।।"},
{"c": "8.14", "n": "60", "i": 42050, "v": "शङ्खदुन्दुभिनिर्घोषान्भेरीपणवमिश्रितान् । रथाश्वगजनादांश्च शस्त्रशब्दांश्च दारुणान् ।।"},
{"c": "8.14", "n": "61", "i": 42051, "v": "प्रविश्य तद्बलं कृष्णस्तुरगैर्वातवेगिभिः । पाण्ड्येनाभ्यर्दितां सेनां त्वदीयां वीक्ष्य धिष्ठितः ।।"},
{"c": "8.14", "n": "62", "i": 42052, "v": "स हि नानाविधैर्बाणैरिष्वासप्रवरो युधि । न्यहनद्द्विषतां व्रातान्गतासूनन्तको यथा ।।"},
{"c": "8.14", "n": "63", "i": 42053, "v": "गजवाजिमनुष्याणां शरीराणि शितैः शरैः । भित्त्वा प्रहरतां श्रेष्ठो विदेहासूंश्चकार सः ।।"},
{"c": "8.14", "n": "64", "i": 42054, "v": "शत्रुप्रवीरैरस्तानि नानाशस्त्राणि सायकैः । भित्त्वा तानहनत्पाण्ड्यः शत्रूञ्शक्र इवासुरान् ।।"},
{"c": "8.15", "t": "धृतराष्ट्र उवाच ।"},
{"c": "8.15", "n": "1", "i": 42055, "v": "प्रोक्तस्त्वया पूर्वमेव प्रवीरो लोकविश्रुतः । न त्वस्य कर्म संग्रामे त्वया संजय कीर्तितम् ।।"},
{"c": "8.15", "n": "2", "i": 42056, "v": "तस्य विस्तरतो ब्रूहि प्रवीरस्याद्य विक्रमम् । शिक्षां प्रभावं वीर्यं च प्रमाणं दर्पमेव च ।।"},
{"c": "8.15", "t": "संजय उवाच ।"},
{"c": "8.15", "n": "3", "i": 42057, "v": "द्रोणभीष्मकृपद्रौणिकर्णार्जुनजनार्दनान् । समाप्तविद्यान्धनुषि श्रेष्ठान्यान्मन्यसे युधि ।।"},
{"c": "8.15", "n": "4", "i": 42058, "v": "तुल्यता कर्णभीष्माभ्यामात्मनो येन दृश्यते । वासुदेवार्जुनाभ्यां च न्यूनतां नात्मनीच्छति ।।"},
{"c": "8.15", "n": "5", "i": 42059, "v": "स पाण्ड्यो नृपतिश्रेष्ठः सर्वशस्त्रभृतां वरः । कर्णस्यानीकमवधीत्परिभूत इवान्तकः ।।"},
{"c": "8.15", "n": "6", "i": 42060, "v": "तदुदीर्णरथाश्वं च पत्तिप्रवरकुञ्जरम् । कुलालचक्रवद्भ्रान्तं पाण्ड्येनाधिष्ठितं बलम् ।।"},
{"c": "8.15", "n": "7", "i": 42061, "v": "व्यश्वसूतध्वजरथान्विप्रविद्धायुधान्रिपून् । सम्यगस्तैः शरैः पाण्ड्यो वायुर्मेघानिवाक्षिपत् ।।"},
{"c": "8.15", "n": "8", "i": 42062, "v": "द्विरदान्प्रहतप्रोथान्विपताकध्वजायुधान् । सपादरक्षानवधीद्वज्रेणारीनिवारिहा ।।"},
{"c": "8.15", "n": "9", "i": 42063, "v": "सशक्तिप्रासतूणीरानश्वारोहान्हयानपि । पुलिन्दखशबाह्लीकान्निषादान्ध्रकतङ्गणान् ।।"},
{"c": "8.15", "n": "10", "i": 42064, "v": "दाक्षिणात्यांश्च भोजांश्च क्रूरान्संग्रामकर्कशान् । विशस्त्रकवचान्बाणैः कृत्वा पाण्ड्योऽकरोद्व्यसून् ।।"},
{"c": "8.15", "n": "11", "i": 42065, "v": "चतुरङ्गं बलं बाणैर्निघ्नन्तं पाण्ड्यमाहवे । दृष्ट्वा द्रौणिरसंभ्रान्तमसंभ्रान्ततरोऽभ्ययात् ।।"},
{"c": "8.15", "n": "12", "i": 42066, "v": "आभाष्य चैनं मधुरमभि नृत्यन्नभीतवत् । प्राह प्रहरतां श्रेष्ठः स्मितपूर्वं समाह्वयन् ।।"},
{"c": "8.15", "n": "13", "i": 42067, "v": "राजन्कमलपत्राक्ष प्रधानायुधवाहन । वज्रसंहननप्रख्य प्रधानबलपौरुष ।।"},
{"c": "8.15", "n": "14", "i": 42068, "v": "मुष्टिश्लिष्टायुधाभ्यां च व्यायताभ्यां महद्धनुः । दोर्भ्यां विस्फारयन्भासि महाजलदवद्भृशम् ।।"},
{"c": "8.15", "n": "15", "i": 42069, "v": "शरवर्षैर्महावेगैरमित्रानभिवर्षतः । मदन्यं नानुपश्यामि प्रतिवीरं तवाहवे ।।"},
{"c": "8.15", "n": "16", "i": 42070, "v": "रथद्विरदपत्त्यश्वानेकः प्रमथसे बहून् । मृगसंघानिवारण्ये विभीर्भीमबलो हरिः ।।"},
{"c": "8.15", "n": "17", "i": 42071, "v": "महता रथघोषेण दिवं भूमिं च नादयन् । वर्षान्ते सस्यहा पीथो भाभिरापूरयन्निव ।।"},
{"c": "8.15", "n": "18", "i": 42072, "v": "संस्पृशानः शरांस्तीक्ष्णांस्तूणादाशीविषोपमान् । मयैवैकेन युध्यस्व त्र्यम्बकेणान्धको यथा ।।"},
{"c": "8.15", "n": "19", "i": 42073, "v": "एवमुक्तस्तथेत्युक्त्वा प्रहरेति च ताडितः । कर्णिना द्रोणतनयं विव्याध मलयध्वजः ।।"},
{"c": "8.15", "n": "20", "i": 42074, "v": "मर्मभेदिभिरत्युग्रैर्बाणैरग्निशिखोपमैः । स्मयन्नभ्यहनद्द्रौणिः पाण्ड्यमाचार्यसत्तमः ।।"},
{"c": "8.15", "n": "21", "i": 42075, "v": "ततो नवापरांस्तीक्ष्णान्नाराचान्कङ्कवाससः । गत्या दशम्या संयुक्तानश्वत्थामा व्यवासृजत् ।।"},
{"c": "8.15", "n": "22", "i": 42076, "v": "तेषां पञ्चाच्छिनत्पाण्ड्यः पञ्चभिर्निशितैः शरैः । चत्वारोऽभ्याहनन्वाहानाशु ते व्यसवोऽभवन् ।।"},
{"c": "8.15", "n": "23", "i": 42077, "v": "अथ द्रोणसुतस्येषूंस्तांश्छित्त्वा निशितैः शरैः । धनुर्ज्यां विततां पाण्ड्यश्चिच्छेदादित्यवर्चसः ।।"},
{"c": "8.15", "n": "24", "i": 42078, "v": "विज्यं धनुरथाधिज्यं कृत्वा द्रौणिरमित्रहा । ततः शरसहस्राणि प्रेषयामास पाण्ड्यतः । इषुसंबाधमाकाशमकरोद्दिश एव च ।।"},
{"c": "8.15", "n": "25", "i": 42079, "v": "ततस्तानस्यतः सर्वान्द्रौणेर्बाणान्महात्मनः । जानानोऽप्यक्षयान्पाण्ड्योऽशातयत्पुरुषर्षभः ।।"},
{"c": "8.15", "n": "26", "i": 42080, "v": "प्रहितांस्तान्प्रयत्नेन छित्त्वा द्रौणेरिषूनरिः । चक्ररक्षौ ततस्तस्य प्राणुदन्निशितैः शरैः ।।"},
{"c": "8.15", "n": "27", "i": 42081, "v": "अथारेर्लाघवं दृष्ट्वा मण्डलीकृतकार्मुकः । प्रास्यद्द्रोणसुतो बाणान्वृष्टिं पूषानुजो यथा ।।"},
{"c": "8.15", "n": "28", "i": 42082, "v": "अष्टावष्टगवान्यूहुः शकटानि यदायुधम् । अह्नस्तदष्टभागेन द्रौणिश्चिक्षेप मारिष ।।"},
{"c": "8.15", "n": "29", "i": 42083, "v": "तमन्तकमिव क्रुद्धमन्तकालान्तकोपमम् । ये ये ददृशिरे तत्र विसंज्ञाः प्रायशोऽभवन् ।।"},
{"c": "8.15", "n": "30", "i": 42084, "v": "पर्जन्य इव घर्मान्ते वृष्ट्या साद्रिद्रुमां महीम् । आचार्यपुत्रस्तां सेनां बाणवृष्ट्याभ्यवीवृषत् ।।"},
{"c": "8.15", "n": "31", "i": 42085, "v": "द्रौणिपर्जन्यमुक्तां तां बाणवृष्टिं सुदुःसहाम् । वायव्यास्त्रेण स क्षिप्रं रुद्ध्वा पाण्ड्यानिलोऽनदत् ।।"},
{"c": "8.15", "n": "32", "i": 42086, "v": "तस्य नानदतः केतुं चन्दनागुरुभूषितम् । मलयप्रतिमं द्रौणिश्छित्त्वाश्वांश्चतुरोऽहनत् ।।"},
{"c": "8.15", "n": "33", "i": 42087, "v": "सूतमेकेषुणा हत्वा महाजलदनिस्वनम् । धनुश्छित्त्वार्धचन्द्रेण व्यधमत्तिलशो रथम् ।।"},
{"c": "8.15", "n": "34", "i": 42088, "v": "अस्त्रैरस्त्राणि संवार्य छित्त्वा सर्वायुधानि च । प्राप्तमप्यहितं द्रौणिर्न जघान रणेप्सया ।।"},
{"c": "8.15", "n": "35", "i": 42089, "v": "हतेश्वरो दन्तिवरः सुकल्पित;स्त्वराभिसृष्टः प्रतिशर्मगो बली । तमध्यतिष्ठन्मलयेश्वरो महा;न्यथाद्रिशृङ्गं हरिरुन्नदंस्तथा ।।"},
{"c": "8.15", "n": "36", "i": 42090, "v": "स तोमरं भास्कररश्मिसंनिभं; बलास्त्रसर्गोत्तमयत्नमन्युभिः । ससर्ज शीघ्रं प्रतिपीडयन्गजं; गुरोः सुतायाद्रिपतीश्वरो नदन् ।।"},
{"c": "8.15", "n": "37", "i": 42091, "v": "मणिप्रतानोत्तमवज्रहाटकै;रलंकृतं चांशुकमाल्यमौक्तिकैः । हतोऽस्यसावित्यसकृन्मुदा नद;न्पराभिनद्द्रौणिवराङ्गभूषणम् ।।"},
{"c": "8.15", "n": "38", "i": 42092, "v": "तदर्कचन्द्रग्रहपावकत्विषं; भृशाभिघातात्पतितं विचूर्णितम् । महेन्द्रवज्राभिहतं महावनं; यथाद्रिशृङ्गं धरणीतले तथा ।।"},
{"c": "8.15", "n": "39", "i": 42093, "v": "ततः प्रजज्वाल परेण मन्युना; पदाहतो नागपतिर्यथा तथा । समादधे चान्तकदण्डसंनिभा;निषूनमित्रान्तकरांश्चतुर्दश ।।"},
{"c": "8.15", "n": "40", "i": 42094, "v": "द्विपस्य पादाग्रकरान्स पञ्चभि;र्नृपस्य बाहू च शिरोऽथ च त्रिभिः । जघान षड्भिः षडृतूत्तमत्विषः; स पाण्ड्यराजानुचरान्महारथान् ।।"},
{"c": "8.15", "n": "41", "i": 42095, "v": "सुदीर्घवृत्तौ वरचन्दनोक्षितौ; सुवर्णमुक्तामणिवज्रभूषितौ । भुजौ धरायां पतितौ नृपस्य तौ; विवेष्टतुस्तार्क्ष्यहताविवोरगौ ।।"},
{"c": "8.15", "n": "42", "i": 42096, "v": "शिरश्च तत्पूर्णशशिप्रभाननं; सरोषताम्रायतनेत्रमुन्नसम् । क्षितौ विबभ्राज पतत्सकुण्डलं; विशाखयोर्मध्यगतः शशी यथा ।।"},
{"c": "8.15", "n": "43", "i": 42097, "v": "समाप्तविद्यं तु गुरोः सुतं नृपः; समाप्तकर्माणमुपेत्य ते सुतः । सुहृद्वृतोऽत्यर्थमपूजयन्मुदा; जिते बलौ विष्णुमिवामरेश्वरः ।।"},
{"c": "8.16", "t": "धृतराष्ट्र उवाच ।"},
{"c": "8.16", "n": "1", "i": 42098, "v": "पाण्ड्ये हते किमकरोदर्जुनो युधि संजय । एकवीरेण कर्णेन द्रावितेषु परेषु च ।।"},
{"c": "8.16", "n": "2", "i": 42099, "v": "समाप्तविद्यो बलवान्युक्तो वीरश्च पाण्डवः । सर्वभूतेष्वनुज्ञातः शंकरेण महात्मना ।।"},
{"c": "8.16", "n": "3", "i": 42100, "v": "तस्मान्महद्भयं तीव्रममित्रघ्नाद्धनंजयात् । स यत्तत्राकरोत्पार्थस्तन्ममाचक्ष्व संजय ।।"},
{"c": "8.16", "t": "संजय उवाच ।"},
{"c": "8.16", "n": "4", "i": 42101, "v": "हते पाण्ड्येऽर्जुनं कृष्णस्त्वरन्नाह वचो हितम् । पश्यातिमान्यं राजानमपयातांश्च पाण्डवान् ।।"},
{"c": "8.16", "n": "5", "i": 42102, "v": "अश्वत्थाम्नश्च संकल्पाद्धताः कर्णेन सृञ्जयाः । तथाश्वनरनागानां कृतं च कदनं महत् । इत्याचष्ट सुदुर्धर्षो वासुदेवः किरीटिने ।।"},
{"c": "8.16", "n": "6", "i": 42103, "v": "एतच्छ्रुत्वा च दृष्ट्वा च भ्रातुर्घोरं महद्भयम् । वाहयाश्वान्हृषीकेश क्षिप्रमित्याह पाण्डवः ।।"},
{"c": "8.16", "n": "7", "i": 42104, "v": "ततः प्रायाद्धृषीकेशो रथेनाप्रतियोधिना । दारुणश्च पुनस्तत्र प्रादुरासीत्समागमः ।।"},
{"c": "8.16", "n": "8", "i": 42105, "v": "ततः प्रववृते भूयः संग्रामो राजसत्तम । कर्णस्य पाण्डवानां च यमराष्ट्रविवर्धनः ।।"},
{"c": "8.16", "n": "9", "i": 42106, "v": "धनूंषि बाणान्परिघानसितोमरपट्टिशान् । मुसलानि भुशुण्डीश्च शक्तिऋष्टिपरश्वधान् ।।"},
{"c": "8.16", "n": "10", "i": 42107, "v": "गदाः प्रासानसीन्कुन्तान्भिण्डिपालान्महाङ्कुशान् । प्रगृह्य क्षिप्रमापेतुः परस्परजिगीषया ।।"},
{"c": "8.16", "n": "11", "i": 42108, "v": "बाणज्यातलशब्देन द्यां दिशः प्रदिशो वियत् । पृथिवीं नेमिघोषेण नादयन्तोऽभ्ययुः परान् ।।"},
{"c": "8.16", "n": "12", "i": 42109, "v": "तेन शब्देन महता संहृष्टाश्चक्रुराहवम् । वीरा वीरैर्महाघोरं कलहान्तं तितीर्षवः ।।"},
{"c": "8.16", "n": "13", "i": 42110, "v": "ज्यातलत्रधनुःशब्दाः कुञ्जराणां च बृंहितम् । ताडितानां च पततां निनादः सुमहानभूत् ।।"},
{"c": "8.16", "n": "14", "i": 42111, "v": "बाणशब्दांश्च विविधाञ्शूराणामभिगर्जताम् । श्रुत्वा शब्दं भृशं त्रेसुर्जघ्नुर्मम्लुश्च भारत ।।"},
{"c": "8.16", "n": "15", "i": 42112, "v": "तेषां नानद्यतां चैव शस्त्रवृष्टिं च मुञ्चताम् । बहूनाधिरथिः कर्णः प्रममाथ रणेषुभिः ।।"},
{"c": "8.16", "n": "16", "i": 42113, "v": "पञ्च पाञ्चालवीराणां रथान्दश च पञ्च च । साश्वसूतध्वजान्कर्णः शरैर्निन्ये यमक्षयम् ।।"},
{"c": "8.16", "n": "17", "i": 42114, "v": "योधमुख्या महावीर्याः पाण्डूनां कर्णमाहवे । शीघ्रास्त्रा दिवमावृत्य परिवव्रुः समन्ततः ।।"},
{"c": "8.16", "n": "18", "i": 42115, "v": "ततः कर्णो द्विषत्सेनां शरवर्षैर्विलोडयन् । विजगाहेऽण्डजापूर्णां पद्मिनीमिव यूथपः ।।"},
{"c": "8.16", "n": "19", "i": 42116, "v": "द्विषन्मध्यमवस्कन्द्य राधेयो धनुरुत्तमम् । विधुन्वानः शितैर्बाणैः शिरांस्युन्मथ्य पातयत् ।।"},
{"c": "8.16", "n": "20", "i": 42117, "v": "चर्मवर्माणि संछिन्द्य निर्वापमिव देहिनाम् । विषेहुर्नास्य संपर्कं द्वितीयस्य पतत्रिणः ।।"},
{"c": "8.16", "n": "21", "i": 42118, "v": "वर्मदेहासुमथनैर्धनुषः प्रच्युतैः शरैः । मौर्व्या तलत्रैर्न्यवधीत्कशया वाजिनो यथा ।।"},
{"c": "8.16", "n": "22", "i": 42119, "v": "पाण्डुसृञ्जयपाञ्चालाञ्शरगोचरमानयत् । ममर्द कर्णस्तरसा सिंहो मृगगणानिव ।।"},
{"c": "8.16", "n": "23", "i": 42120, "v": "ततः पाञ्चालपुत्राश्च द्रौपदेयाश्च मारिष । यमौ च युयुधानश्च सहिताः कर्णमभ्ययुः ।।"},
{"c": "8.16", "n": "24", "i": 42121, "v": "व्यायच्छमानाः सुभृशं कुरुपाण्डवसृञ्जयाः । प्रियानसून्रणे त्यक्त्वा योधा जग्मुः परस्परम् ।।"},
{"c": "8.16", "n": "25", "i": 42122, "v": "सुसंनद्धाः कवचिनः सशिरस्त्राणभूषणाः । गदाभिर्मुसलैश्चान्ये परिघैश्च महारथाः ।।"},
{"c": "8.16", "n": "26", "i": 42123, "v": "समभ्यधावन्त भृशं देवा दण्डैरिवोद्यतैः । नदन्तश्चाह्वयन्तश्च प्रवल्गन्तश्च मारिष ।।"},
{"c": "8.16", "n": "27", "i": 42124, "v": "ततो निजघ्नुरन्योन्यं पेतुश्चाहवताडिताः । वमन्तो रुधिरं गात्रैर्विमस्तिष्केक्षणा युधि ।।"},
{"c": "8.16", "n": "28", "i": 42125, "v": "दन्तपूर्णैः सरुधिरैर्वक्त्रैर्दाडिमसंनिभैः । जीवन्त इव चाप्येते तस्थुः शस्त्रोपबृंहिताः ।।"},
{"c": "8.16", "n": "29", "i": 42126, "v": "परस्परं चाप्यपरे पट्टिशैरसिभिस्तथा । शक्तिभिर्भिण्डिपालैश्च नखरप्रासतोमरैः ।।"},
{"c": "8.16", "n": "30", "i": 42127, "v": "ततक्षुश्चिच्छिदुश्चान्ये बिभिदुश्चिक्षिपुस्तथा । संचकर्तुश्च जघ्नुश्च क्रुद्धा निर्बिभिदुश्च ह ।।"},
{"c": "8.16", "n": "31", "i": 42128, "v": "पेतुरन्योन्यनिहता व्यसवो रुधिरोक्षिताः । क्षरन्तः स्वरसं रक्तं प्रकृताश्चन्दना इव ।।"},
{"c": "8.16", "n": "32", "i": 42129, "v": "रथै रथा विनिहता हस्तिनश्चापि हस्तिभिः । नरा नरवरैः पेतुरश्वाश्चाश्वैः सहस्रशः ।।"},
{"c": "8.16", "n": "33", "i": 42130, "v": "ध्वजाः शिरांसि च्छत्राणि द्विपहस्ता नृणां भुजाः । क्षुरैर्भल्लार्धचन्द्रैश्च छिन्नाः शस्त्राणि तत्यजुः ।।"},
{"c": "8.16", "n": "34", "i": 42131, "v": "नरांश्च नागांश्च रथान्हयान्ममृदुराहवे । अश्वारोहैर्हताः शूराश्छिन्नहस्ताश्च दन्तिनः ।।"},
{"c": "8.16", "n": "35", "i": 42132, "v": "सपताका ध्वजाः पेतुर्विशीर्णा इव पर्वताः । पत्तिभिश्च समाप्लुत्य द्विरदाः स्यन्दनास्तथा ।।"},
{"c": "8.16", "n": "36", "i": 42133, "v": "प्रहता हन्यमानाश्च पतिताश्चैव सर्वशः । अश्वारोहाः समासाद्य त्वरिताः पत्तिभिर्हताः । सादिभिः पत्तिसंघाश्च निहता युधि शेरते ।।"},
{"c": "8.16", "n": "37", "i": 42134, "v": "मृदितानीव पद्मानि प्रम्लाना इव च स्रजः । हतानां वदनान्यासन्गात्राणि च महामते ।।"},
{"c": "8.16", "n": "38", "i": 42135, "v": "रूपाण्यत्यर्थकाम्यानि द्विरदाश्वनृणां नृप । समुन्नानीव वस्त्राणि प्रापुर्दुर्दर्शतां परम् ।।"},
{"c": "8.17", "t": "संजय उवाच ।"},
{"c": "8.17", "n": "1", "i": 42136, "v": "हस्तिभिस्तु महामात्रास्तव पुत्रेण चोदिताः । धृष्टद्युम्नं जिघांसन्तः क्रुद्धाः पार्षतमभ्ययुः ।।"},
{"c": "8.17", "n": "2", "i": 42137, "v": "प्राच्याश्च दाक्षिणात्याश्च प्रवीरा गजयोधिनः । अङ्गा वङ्गाश्च पुण्ड्राश्च मागधास्ताम्रलिप्तकाः ।।"},
{"c": "8.17", "n": "3", "i": 42138, "v": "मेकलाः कोशला मद्रा दशार्णा निषधास्तथा । गजयुद्धेषु कुशलाः कलिङ्गैः सह भारत ।।"},
{"c": "8.17", "n": "4", "i": 42139, "v": "शरतोमरनाराचैर्वृष्टिमन्त इवाम्बुदाः । सिषिचुस्ते ततः सर्वे पाञ्चालाचलमाहवे ।।"},
{"c": "8.17", "n": "5", "i": 42140, "v": "तान्संमिमर्दिषुर्नागान्पार्ष्ण्यङ्गुष्ठाङ्कुशैर्भृशम् । पोथितान्पार्षतो बाणैर्नाराचैश्चाभ्यवीवृषत् ।।"},
{"c": "8.17", "n": "6", "i": 42141, "v": "एकैकं दशभिः षड्भिरष्टाभिरपि भारत । द्विरदानभिविव्याध क्षिप्तैर्गिरिनिभाञ्शरैः । प्रच्छाद्यमानो द्विरदैर्मेघैरिव दिवाकरः ।।"},
{"c": "8.17", "n": "7", "i": 42142, "v": "पर्यासुः पाण्डुपाञ्चाला नदन्तो निशितायुधाः । तान्नागानभिवर्षन्तो ज्यातन्त्रीशरनादितैः ।।"},
{"c": "8.17", "n": "8", "i": 42143, "v": "नकुलः सहदेवश्च द्रौपदेयाः प्रभद्रकाः । सात्यकिश्च शिखण्डी च चेकितानश्च वीर्यवान् ।।"},
{"c": "8.17", "n": "9", "i": 42144, "v": "ते म्लेच्छैः प्रेषिता नागा नरानश्वान्रथानपि । हस्तैराक्षिप्य ममृदुः पद्भिश्चाप्यतिमन्यवः ।।"},
{"c": "8.17", "n": "10", "i": 42145, "v": "बिभिदुश्च विषाणाग्रैः समाक्षिप्य च चिक्षिपुः । विषाणलग्नैश्चाप्यन्ये परिपेतुर्विभीषणाः ।।"},
{"c": "8.17", "n": "11", "i": 42146, "v": "प्रमुखे वर्तमानं तु द्विपं वङ्गस्य सात्यकिः । नाराचेनोग्रवेगेन भित्त्वा मर्मण्यपातयत् ।।"},
{"c": "8.17", "n": "12", "i": 42147, "v": "तस्यावर्जितनागस्य द्विरदादुत्पतिष्यतः । नाराचेनाभिनद्वक्षः सोऽपतद्भुवि सात्यकेः ।।"},
{"c": "8.17", "n": "13", "i": 42148, "v": "पुण्ड्रस्यापततो नागं चलन्तमिव पर्वतम् । सहदेवः प्रयत्नात्तैर्नाराचैर्व्यहनत्त्रिभिः ।।"},
{"c": "8.17", "n": "14", "i": 42149, "v": "विपताकं वियन्तारं विवर्मध्वजजीवितम् । तं कृत्वा द्विरदं भूयः सहदेवोऽङ्गमभ्यगात् ।।"},
{"c": "8.17", "n": "15", "i": 42150, "v": "सहदेवं तु नकुलो वारयित्वाङ्गमार्दयत् । नाराचैर्यमदण्डाभैस्त्रिभिर्नागं शतेन च ।।"},
{"c": "8.17", "n": "16", "i": 42151, "v": "दिवाकरकरप्रख्यानङ्गश्चिक्षेप तोमरान् । नकुलाय शतान्यष्टौ त्रिधैकैकं तु सोऽच्छिनत् ।।"},
{"c": "8.17", "n": "17", "i": 42152, "v": "तथार्धचन्द्रेण शिरस्तस्य चिच्छेद पाण्डवः । स पपात हतो म्लेच्छस्तेनैव सह दन्तिना ।।"},
{"c": "8.17", "n": "18", "i": 42153, "v": "आचार्यपुत्रे निहते हस्तिशिक्षाविशारदे । अङ्गाः क्रुद्धा महामात्रा नागैर्नकुलमभ्ययुः ।।"},
{"c": "8.17", "n": "19", "i": 42154, "v": "चलत्पताकैः प्रमुखैर्हेमकक्ष्यातनुच्छदैः । मिमर्दिषन्तस्त्वरिताः प्रदीप्तैरिव पर्वतैः ।।"},
{"c": "8.17", "n": "20", "i": 42155, "v": "मेकलोत्कलकालिङ्गा निषादास्ताम्रलिप्तकाः । शरतोमरवर्षाणि विमुञ्चन्तो जिघांसवः ।।"},
{"c": "8.17", "n": "21", "i": 42156, "v": "तैश्छाद्यमानं नकुलं दिवाकरमिवाम्बुदैः । परि पेतुः सुसंरब्धाः पाण्डुपाञ्चालसोमकाः ।।"},
{"c": "8.17", "n": "22", "i": 42157, "v": "ततस्तदभवद्युद्धं रथिनां हस्तिभिः सह । सृजतां शरवर्षाणि तोमरांश्च सहस्रशः ।।"},
{"c": "8.17", "n": "23", "i": 42158, "v": "नागानां प्रस्फुटुः कुम्भा मर्माणि विविधानि च । दन्ताश्चैवातिविद्धानां नाराचैर्भूषणानि च ।।"},
{"c": "8.17", "n": "24", "i": 42159, "v": "तेषामष्टौ महानागांश्चतुःषष्ट्या सुतेजनैः । सहदेवो जघानाशु ते पेतुः सह सादिभिः ।।"},
{"c": "8.17", "n": "25", "i": 42160, "v": "अञ्जोगतिभिरायम्य प्रयत्नाद्धनुरुत्तमम् । नाराचैरहनन्नागान्नकुलः कुरुनन्दन ।।"},
{"c": "8.17", "n": "26", "i": 42161, "v": "ततः शैनेयपाञ्चाल्यौ द्रौपदेयाः प्रभद्रकाः । शिखण्डी च महानागान्सिषिचुः शरवृष्टिभिः ।।"},
{"c": "8.17", "n": "27", "i": 42162, "v": "ते पाण्डुयोधाम्बुधरैः शत्रुद्विरदपर्वताः । बाणवर्षैर्हताः पेतुर्वज्रवर्षैरिवाचलाः ।।"},
{"c": "8.17", "n": "28", "i": 42163, "v": "एवं हत्वा तव गजांस्ते पाण्डुनरकुञ्जराः । द्रुतं सेनामवैक्षन्त भिन्नकूलामिवापगाम् ।।"},
{"c": "8.17", "n": "29", "i": 42164, "v": "ते तां सेनामवालोक्य पाण्डुपुत्रस्य सैनिकाः । विक्षोभयित्वा च पुनः कर्णमेवाभिदुद्रुवुः ।।"},
{"c": "8.17", "n": "30", "i": 42165, "v": "सहदेवं ततः क्रुद्धं दहन्तं तव वाहिनीम् । दुःशासनो महाराज भ्राता भ्रातरमभ्ययात् ।।"},
{"c": "8.17", "n": "31", "i": 42166, "v": "तौ समेतौ महायुद्धे दृष्ट्वा तत्र नराधिपाः । सिंहनादरवांश्चक्रुर्वासांस्यादुधुवुश्च ह ।।"},
{"c": "8.17", "n": "32", "i": 42167, "v": "ततो भारत क्रुद्धेन तव पुत्रेण धन्विना । पाण्डुपुत्रस्त्रिभिर्बाणैर्वक्षस्यभिहतो बली ।।"},
{"c": "8.17", "n": "33", "i": 42168, "v": "सहदेवस्ततो राजन्नाराचेन तवात्मजम् । विद्ध्वा विव्याध सप्तत्या सारथिं च त्रिभिस्त्रिभिः ।।"},
{"c": "8.17", "n": "34", "i": 42169, "v": "दुःशासनस्तदा राजंश्छित्त्वा चापं महाहवे । सहदेवं त्रिसप्तत्या बाह्वोरुरसि चार्दयत् ।।"},
{"c": "8.17", "n": "35", "i": 42170, "v": "सहदेवस्ततः क्रुद्धः खड्गं गृह्य महाहवे । व्याविध्यत युधां श्रेष्ठः श्रीमांस्तव सुतं प्रति ।।"},
{"c": "8.17", "n": "36", "i": 42171, "v": "समार्गणगणं चापं छित्त्वा तस्य महानसिः । निपपात ततो भूमौ च्युतः सर्प इवाम्बरात् ।।"},
{"c": "8.17", "n": "37", "i": 42172, "v": "अथान्यद्धनुरादाय सहदेवः प्रतापवान् । दुःशासनाय चिक्षेप बाणमन्तकरं ततः ।।"},
{"c": "8.17", "n": "38", "i": 42173, "v": "तमापतन्तं विशिखं यमदण्डोपमत्विषम् । खड्गेन शितधारेण द्विधा चिच्छेद कौरवः ।।"},
{"c": "8.17", "n": "39", "i": 42174, "v": "तमापतन्तं सहसा निस्त्रिंशं निशितैः शरैः । पातयामास समरे सहदेवो हसन्निव ।।"},
{"c": "8.17", "n": "40", "i": 42175, "v": "ततो बाणांश्चतुःषष्टिं तव पुत्रो महारणे । सहदेवरथे तूर्णं पातयामास भारत ।।"},
{"c": "8.17", "n": "41", "i": 42176, "v": "ताञ्शरान्समरे राजन्वेगेनापततो बहून् । एकैकं पञ्चभिर्बाणैः सहदेवो न्यकृन्तत ।।"},
{"c": "8.17", "n": "42", "i": 42177, "v": "स निवार्य महाबाणांस्तव पुत्रेण प्रेषितान् । अथास्मै सुबहून्बाणान्माद्रीपुत्रः समाचिनोत् ।।"},
{"c": "8.17", "n": "43", "i": 42178, "v": "ततः क्रुद्धो महाराज सहदेवः प्रतापवान् । समाधत्त शरं घोरं मृत्युकालान्तकोपमम् । विकृष्य बलवच्चापं तव पुत्राय सोऽसृजत् ।।"},
{"c": "8.17", "n": "44", "i": 42179, "v": "स तं निर्भिद्य वेगेन भित्त्वा च कवचं महत् । प्राविशद्धरणीं राजन्वल्मीकमिव पन्नगः । ततः स मुमुहे राजंस्तव पुत्रो महारथः ।।"},
{"c": "8.17", "n": "45", "i": 42180, "v": "मूढं चैनं समालक्ष्य सारथिस्त्वरितो रथम् । अपोवाह भृशं त्रस्तो वध्यमानं शितैः शरैः ।।"},
{"c": "8.17", "n": "46", "i": 42181, "v": "पराजित्य रणे तं तु पाण्डवः पाण्डुपूर्वज । दुर्योधनबलं हृष्टः प्रामथद्वै समन्ततः ।।"},
{"c": "8.17", "n": "47", "i": 42182, "v": "पिपीलिकापुटं राजन्यथामृद्नान्नरो रुषा । तथा सा कौरवी सेना मृदिता तेन भारत ।।"},
{"c": "8.17", "n": "48", "i": 42183, "v": "नकुलं रभसं युद्धे दारयन्तं वरूथिनीम् । कर्णो वैकर्तनो राजन्वारयामास वै तदा ।।"},
{"c": "8.17", "n": "49", "i": 42184, "v": "नकुलश्च तदा कर्णं प्रहसन्निदमब्रवीत् । चिरस्य बत दृष्टोऽहं दैवतैः सौम्यचक्षुषा ।।"},
{"c": "8.17", "n": "50", "i": 42185, "v": "यस्य मे त्वं रणे पाप चक्षुर्विषयमागतः । त्वं हि मूलमनर्थानां वैरस्य कलहस्य च ।।"},
{"c": "8.17", "n": "51", "i": 42186, "v": "त्वद्दोषात्कुरवः क्षीणाः समासाद्य परस्परम् । त्वामद्य समरे हत्वा कृतकृत्योऽस्मि विज्वरः ।।"},
{"c": "8.17", "n": "52", "i": 42187, "v": "एवमुक्तः प्रत्युवाच नकुलं सूतनन्दनः । सदृशं राजपुत्रस्य धन्विनश्च विशेषतः ।।"},
{"c": "8.17", "n": "53", "i": 42188, "v": "प्रहरस्व रणे बाल पश्यामस्तव पौरुषम् । कर्म कृत्वा रणे शूर ततः कत्थितुमर्हसि ।।"},
{"c": "8.17", "n": "54", "i": 42189, "v": "अनुक्त्वा समरे तात शूरा युध्यन्ति शक्तितः । स युध्यस्व मया शक्त्या विनेष्ये दर्पमद्य ते ।।"},
{"c": "8.17", "n": "55", "i": 42190, "v": "इत्युक्त्वा प्राहरत्तूर्णं पाण्डुपुत्राय सूतजः । विव्याध चैनं समरे त्रिसप्तत्या शिलीमुखैः ।।"},
{"c": "8.17", "n": "56", "i": 42191, "v": "नकुलस्तु ततो विद्धः सूतपुत्रेण भारत । अशीत्याशीविषप्रख्यैः सूतपुत्रमविध्यत ।।"},
{"c": "8.17", "n": "57", "i": 42192, "v": "तस्य कर्णो धनुश्छित्त्वा स्वर्णपुङ्खैः शिलाशितैः । त्रिंशता परमेष्वासः शरैः पाण्डवमार्दयत् ।।"},
{"c": "8.17", "n": "58", "i": 42193, "v": "ते तस्य कवचं भित्त्वा पपुः शोणितमाहवे । आशीविषा यथा नागा भित्त्वा गां सलिलं पपुः ।।"},
{"c": "8.17", "n": "59", "i": 42194, "v": "अथान्यद्धनुरादाय हेमपृष्ठं दुरासदम् । कर्णं विव्याध विंशत्या सारथिं च त्रिभिः शरैः ।।"},
{"c": "8.17", "n": "60", "i": 42195, "v": "ततः क्रुद्धो महाराज नकुलः परवीरहा । क्षुरप्रेण सुतीक्ष्णेन कर्णस्य धनुरच्छिनत् ।।"},
{"c": "8.17", "n": "61", "i": 42196, "v": "अथैनं छिन्नधन्वानं सायकानां शतैस्त्रिभिः । आजघ्ने प्रहसन्वीरः सर्वलोकमहारथम् ।।"},
{"c": "8.17", "n": "62", "i": 42197, "v": "कर्णमभ्यर्दितं दृष्ट्वा पाण्डुपुत्रेण मारिष । विस्मयं परमं जग्मू रथिनः सह दैवतैः ।।"},
{"c": "8.17", "n": "63", "i": 42198, "v": "अथान्यद्धनुरादाय कर्णो वैकर्तनस्तदा । नकुलं पञ्चभिर्बाणैर्जत्रुदेशे समार्दयत् ।।"},
{"c": "8.17", "n": "64", "i": 42199, "v": "उरःस्थैरथ तैर्बाणैर्माद्रीपुत्रो व्यरोचत । स्वरश्मिभिरिवादित्यो भुवने विसृजन्प्रभाम् ।।"},
{"c": "8.17", "n": "65", "i": 42200, "v": "नकुलस्तु ततः कर्णं विद्ध्वा सप्तभिरायसैः । अथास्य धनुषः कोटिं पुनश्चिच्छेद मारिष ।।"},
{"c": "8.17", "n": "66", "i": 42201, "v": "सोऽन्यत्कार्मुकमादाय समरे वेगवत्तरम् । नकुलस्य ततो बाणैः सर्वतोऽवारयद्दिशः ।।"},
{"c": "8.17", "n": "67", "i": 42202, "v": "संछाद्यमानः सहसा कर्णचापच्युतैः शरैः । चिच्छेद स शरांस्तूर्णं शरैरेव महारथः ।।"},
{"c": "8.17", "n": "68", "i": 42203, "v": "ततो बाणमयं जालं विततं व्योम्न्यदृश्यत । खद्योतानां गणैरेव संपतद्भिर्यथा नभः ।।"},
{"c": "8.17", "n": "69", "i": 42204, "v": "तैर्विमुक्तैः शरशतैश्छादितं गगनं तदा । शलभानां यथा व्रातैस्तद्वदासीत्समाकुलम् ।।"},
{"c": "8.17", "n": "70", "i": 42205, "v": "ते शरा हेमविकृताः संपतन्तो मुहुर्मुहुः । श्रेणीकृता अभासन्त हंसाः श्रेणीगता इव ।।"},
{"c": "8.17", "n": "71", "i": 42206, "v": "बाणजालावृते व्योम्नि छादिते च दिवाकरे । समसर्पत्ततो भूतं किंचिदेव विशां पते ।।"},
{"c": "8.17", "n": "72", "i": 42207, "v": "निरुद्धे तत्र मार्गे तु शरसंघैः समन्ततः । व्यरोचतां महाभागौ बालसूर्याविवोदितौ ।।"},
{"c": "8.17", "n": "73", "i": 42208, "v": "कर्णचापच्युतैर्बाणैर्वध्यमानास्तु सोमकाः । अवालीयन्त राजेन्द्र वेदनार्ताः शरार्दिताः ।।"},
{"c": "8.17", "n": "74", "i": 42209, "v": "नकुलस्य तथा बाणैर्वध्यमाना चमूस्तव । व्यशीर्यत दिशो राजन्वातनुन्ना इवाम्बुदाः ।।"},
{"c": "8.17", "n": "75", "i": 42210, "v": "ते सेने वध्यमाने तु ताभ्यां दिव्यैर्महाशरैः । शरपातमपक्रम्य ततः प्रेक्षकवत्स्थिते ।।"},
{"c": "8.17", "n": "76", "i": 42211, "v": "प्रोत्सारिते जने तस्मिन्कर्णपाण्डवयोः शरैः । विव्याधाते महात्मानावन्योन्यं शरवृष्टिभिः ।।"},
{"c": "8.17", "n": "77", "i": 42212, "v": "निदर्शयन्तौ त्वस्त्राणि दिव्यानि रणमूर्धनि । छादयन्तौ च सहसा परस्परवधैषिणौ ।।"},
{"c": "8.17", "n": "78", "i": 42213, "v": "नकुलेन शरा मुक्ताः कङ्कबर्हिणवाससः । ते तु कर्णमवच्छाद्य व्यतिष्ठन्त यथा परे ।।"},
{"c": "8.17", "n": "79", "i": 42214, "v": "शरवेश्मप्रविष्टौ तौ ददृशाते न कैश्चन । चन्द्रसूर्यौ यथा राजंश्छाद्यमानौ जलागमे ।।"},
{"c": "8.17", "n": "80", "i": 42215, "v": "ततः क्रुद्धो रणे कर्णः कृत्वा घोरतरं वपुः । पाण्डवं छादयामास समन्ताच्छरवृष्टिभिः ।।"},
{"c": "8.17", "n": "81", "i": 42216, "v": "स च्छाद्यमानः समरे सूतपुत्रेण पाण्डवः । न चकार व्यथां राजन्भास्करो जलदैर्यथा ।।"},
{"c": "8.17", "n": "82", "i": 42217, "v": "ततः प्रहस्याधिरथिः शरजालानि मारिष । प्रेषयामास समरे शतशोऽथ सहस्रशः ।।"},
{"c": "8.17", "n": "83", "i": 42218, "v": "एकच्छायमभूत्सर्वं तस्य बाणैर्महात्मनः । अभ्रच्छायेव संजज्ञे संपतद्भिः शरोत्तमैः ।।"},
{"c": "8.17", "n": "84", "i": 42219, "v": "ततः कर्णो महाराज धनुश्छित्त्वा महात्मनः । सारथिं पातयामास रथनीडाद्धसन्निव ।।"},
{"c": "8.17", "n": "85", "i": 42220, "v": "तथाश्वांश्चतुरश्चास्य चतुर्भिर्निशितैः शरैः । यमस्य सदनं तूर्णं प्रेषयामास भारत ।।"},
{"c": "8.17", "n": "86", "i": 42221, "v": "अथास्य तं रथं तूर्णं तिलशो व्यधमच्छरैः । पताकां चक्ररक्षौ च ध्वजं खड्गं च मारिष । शतचन्द्रं ततश्चर्म सर्वोपकरणानि च ।।"},
{"c": "8.17", "n": "87", "i": 42222, "v": "हताश्वो विरथश्चैव विवर्मा च विशां पते । अवतीर्य रथात्तूर्णं परिघं गृह्य विष्ठितः ।।"},
{"c": "8.17", "n": "88", "i": 42223, "v": "तमुद्यतं महाघोरं परिघं तस्य सूतजः । व्यहनत्सायकै राजञ्शतशोऽथ सहस्रशः ।।"},
{"c": "8.17", "n": "89", "i": 42224, "v": "व्यायुधं चैनमालक्ष्य शरैः संनतपर्वभिः । आर्दयद्बहुशः कर्णो न चैनं समपीडयत् ।।"},
{"c": "8.17", "n": "90", "i": 42225, "v": "स वध्यमानः समरे कृतास्त्रेण बलीयसा । प्राद्रवत्सहसा राजन्नकुलो व्याकुलेन्द्रियः ।।"},
{"c": "8.17", "n": "91", "i": 42226, "v": "तमभिद्रुत्य राधेयः प्रहसन्वै पुनः पुनः । सज्यमस्य धनुः कण्ठे सोऽवासृजत भारत ।।"},
{"c": "8.17", "n": "92", "i": 42227, "v": "ततः स शुशुभे राजन्कण्ठासक्तमहाधनुः । परिवेषमनुप्राप्तो यथा स्याद्व्योम्नि चन्द्रमाः । यथैव च सितो मेघः शक्रचापेन शोभितः ।।"},
{"c": "8.17", "n": "93", "i": 42228, "v": "तमब्रवीत्तदा कर्णो व्यर्थं व्याहृतवानसि । वदेदानीं पुनर्हृष्टो वध्यं मां त्वं पुनः पुनः ।।"},
{"c": "8.17", "n": "94", "i": 42229, "v": "मा योत्सीर्गुरुभिः सार्धं बलवद्भिश्च पाण्डव । सदृशैस्तात युध्यस्व व्रीडां मा कुरु पाण्डव । गृहं वा गच्छ माद्रेय यत्र वा कृष्णफल्गुनौ ।।"},
{"c": "8.17", "n": "95", "i": 42230, "v": "एवमुक्त्वा महाराज व्यसर्जयत तं ततः । वधप्राप्तं तु तं राजन्नावधीत्सूतनन्दनः । स्मृत्वा कुन्त्या वचो राजंस्तत एनं व्यसर्जयत् ।।"},
{"c": "8.17", "n": "96", "i": 42231, "v": "विसृष्टः पाण्डवो राजन्सूतपुत्रेण धन्विना । व्रीडन्निव जगामाथ युधिष्ठिररथं प्रति ।।"},
{"c": "8.17", "n": "97", "i": 42232, "v": "आरुरोह रथं चापि सूतपुत्रप्रतापितः । निःश्वसन्दुःखसंतप्तः कुम्भे क्षिप्त इवोरगः ।।"},
{"c": "8.17", "n": "98", "i": 42233, "v": "तं विसृज्य रणे कर्णः पाञ्चालांस्त्वरितो ययौ । रथेनातिपताकेन चन्द्रवर्णहयेन च ।।"},
{"c": "8.17", "n": "99", "i": 42234, "v": "तत्राक्रन्दो महानासीत्पाण्डवानां विशां पते । दृष्ट्वा सेनापतिं यान्तं पाञ्चालानां रथव्रजान् ।।"},
{"c": "8.17", "n": "100", "i": 42235, "v": "तत्राकरोन्महाराज कदनं सूतनन्दनः । मध्यं गते दिनकरे चक्रवत्प्रचरन्प्रभुः ।।"},
{"c": "8.17", "n": "101", "i": 42236, "v": "भग्नचक्रै रथैः केचिच्छिन्नध्वजपताकिभिः । ससूतैर्हतसूतैश्च भग्नाक्षैश्चैव मारिष । ह्रियमाणानपश्याम पाञ्चालानां रथव्रजान् ।।"},
{"c": "8.17", "n": "102", "i": 42237, "v": "तत्र तत्र च संभ्रान्ता विचेरुर्मत्तकुञ्जराः । दवाग्निना परीताङ्गा यथैव स्युर्महावने ।।"},
{"c": "8.17", "n": "103", "i": 42238, "v": "भिन्नकुम्भा विरुधिराश्छिन्नहस्ताश्च वारणाः । भिन्नगात्रवराश्चैव च्छिन्नवालाश्च मारिष । छिन्नाभ्राणीव संपेतुर्वध्यमाना महात्मना ।।"},
{"c": "8.17", "n": "104", "i": 42239, "v": "अपरे त्रासिता नागा नाराचशततोमरैः । तमेवाभिमुखा यान्ति शलभा इव पावकम् ।।"},
{"c": "8.17", "n": "105", "i": 42240, "v": "अपरे निष्टनन्तः स्म व्यदृश्यन्त महाद्विपाः । क्षरन्तः शोणितं गात्रैर्नगा इव जलप्लवम् ।।"},
{"c": "8.17", "n": "106", "i": 42241, "v": "उरश्छदैर्विमुक्ताश्च वालबन्धैश्च वाजिनः । राजतैश्च तथा कांस्यैः सौवर्णैश्चैव भूषणैः ।।"},
{"c": "8.17", "n": "107", "i": 42242, "v": "हीना आस्तरणैश्चैव खलीनैश्च विवर्जिताः । चामरैश्च कुथाभिश्च तूणीरैः पतितैरपि ।।"},
{"c": "8.17", "n": "108", "i": 42243, "v": "निहतैः सादिभिश्चैव शूरैराहवशोभिभिः । अपश्याम रणे तत्र भ्राम्यमाणान्हयोत्तमान् ।।"},
{"c": "8.17", "n": "109", "i": 42244, "v": "प्रासैः खड्गैश्च संस्यूतानृष्टिभिश्च नराधिप । हययोधानपश्याम कञ्चुकोष्णीषधारिणः ।।"},
{"c": "8.17", "n": "110", "i": 42245, "v": "रथान्हेमपरिष्कारान्सुयुक्ताञ्जवनैर्हयैः । भ्रममाणानपश्याम हतेषु रथिषु द्रुतम् ।।"},
{"c": "8.17", "n": "111", "i": 42246, "v": "भग्नाक्षकूबरान्कांश्चिच्छिन्नचक्रांश्च मारिष । विपताकाध्वजांश्चान्याञ्छिन्नेषायुगबन्धुरान् ।।"},
{"c": "8.17", "n": "112", "i": 42247, "v": "विहीनान्रथिनस्तत्र धावमानान्समन्ततः । सूर्यपुत्रशरैस्त्रस्तानपश्याम विशां पते ।।"},
{"c": "8.17", "n": "113", "i": 42248, "v": "विशस्त्रांश्च तथैवान्यान्सशस्त्रांश्च बहून्हतान् । तावकाञ्जालसंछन्नानुरोघण्टाविभूषितान् ।।"},
{"c": "8.17", "n": "114", "i": 42249, "v": "नानावर्णविचित्राभिः पताकाभिरलंकृतान् । पदातीनन्वपश्याम धावमानान्समन्ततः ।।"},
{"c": "8.17", "n": "115", "i": 42250, "v": "शिरांसि बाहूनूरूंश्च छिन्नानन्यांस्तथा युधि । कर्णचापच्युतैर्बाणैरपश्याम विनाकृतान् ।।"},
{"c": "8.17", "n": "116", "i": 42251, "v": "महान्व्यतिकरो रौद्रो योधानामन्वदृश्यत । कर्णसायकनुन्नानां हतानां निशितैः शरैः ।।"},
{"c": "8.17", "n": "117", "i": 42252, "v": "ते वध्यमानाः समरे सूतपुत्रेण सृञ्जयाः । तमेवाभिमुखा यान्ति पतंगा इव पावकम् ।।"},
{"c": "8.17", "n": "118", "i": 42253, "v": "तं दहन्तमनीकानि तत्र तत्र महारथम् । क्षत्रिया वर्जयामासुर्युगान्ताग्निमिवोल्बणम् ।।"},
{"c": "8.17", "n": "119", "i": 42254, "v": "हतशेषास्तु ये वीराः पाञ्चालानां महारथाः । तान्प्रभग्नान्द्रुतान्कर्णः पृष्ठतो विकिरञ्शरैः । अभ्यधावत तेजस्वी विशीर्णकवचध्वजान् ।।"},
{"c": "8.17", "n": "120", "i": 42255, "v": "तापयामास तान्बाणैः सूतपुत्रो महारथः । मध्यंदिनमनुप्राप्तो भूतानीव तमोनुदः ।।"},
{"c": "8.18", "t": "संजय उवाच ।"},
{"c": "8.18", "n": "1", "i": 42256, "v": "युयुत्सुं तव पुत्रं तु प्राद्रवन्तं महद्बलम् । उलूकोऽभ्यपतत्तूर्णं तिष्ठ तिष्ठेति चाब्रवीत् ।।"},
{"c": "8.18", "n": "2", "i": 42257, "v": "युयुत्सुस्तु ततो राजञ्शितधारेण पत्रिणा । उलूकं ताडयामास वज्रेणेन्द्र इवाचलम् ।।"},
{"c": "8.18", "n": "3", "i": 42258, "v": "उलूकस्तु ततः क्रुद्धस्तव पुत्रस्य संयुगे । क्षुरप्रेण धनुश्छित्त्वा ताडयामास कर्णिना ।।"},
{"c": "8.18", "n": "4", "i": 42259, "v": "तदपास्य धनुश्छिन्नं युयुत्सुर्वेगवत्तरम् । अन्यदादत्त सुमहच्चापं संरक्तलोचनः ।।"},
{"c": "8.18", "n": "5", "i": 42260, "v": "शाकुनिं च ततः षष्ट्या विव्याध भरतर्षभ । सारथिं त्रिभिरानर्छत्तं च भूयो व्यविध्यत ।।"},
{"c": "8.18", "n": "6", "i": 42261, "v": "उलूकस्तं तु विंशत्या विद्ध्वा हेमविभूषितैः । अथास्य समरे क्रुद्धो ध्वजं चिच्छेद काञ्चनम् ।।"},
{"c": "8.18", "n": "7", "i": 42262, "v": "स च्छिन्नयष्टिः सुमहाञ्शीर्यमाणो महाध्वजः । पपात प्रमुखे राजन्युयुत्सोः काञ्चनोज्ज्वलः ।।"},
{"c": "8.18", "n": "8", "i": 42263, "v": "ध्वजमुन्मथितं दृष्ट्वा युयुत्सुः क्रोधमूर्छितः । उलूकं पञ्चभिर्बाणैराजघान स्तनान्तरे ।।"},
{"c": "8.18", "n": "9", "i": 42264, "v": "उलूकस्तस्य भल्लेन तैलधौतेन मारिष । शिरश्चिच्छेद सहसा यन्तुर्भरतसत्तम ।।"},
{"c": "8.18", "n": "10", "i": 42265, "v": "जघान चतुरोऽश्वांश्च तं च विव्याध पञ्चभिः । सोऽतिविद्धो बलवता प्रत्यपायाद्रथान्तरम् ।।"},
{"c": "8.18", "n": "11", "i": 42266, "v": "तं निर्जित्य रणे राजन्नुलूकस्त्वरितो ययौ । पाञ्चालान्सृञ्जयांश्चैव विनिघ्नन्निशितैः शरैः ।।"},
{"c": "8.18", "n": "12", "i": 42267, "v": "शतानीकं महाराज श्रुतकर्मा सुतस्तव । व्यश्वसूतरथं चक्रे निमेषार्धादसंभ्रमम् ।।"},
{"c": "8.18", "n": "13", "i": 42268, "v": "हताश्वे तु रथे तिष्ठञ्शतानीको महाबलः । गदां चिक्षेप संक्रुद्धस्तव पुत्रस्य मारिष ।।"},
{"c": "8.18", "n": "14", "i": 42269, "v": "सा कृत्वा स्यन्दनं भस्म हयांश्चैव ससारथीन् । पपात धरणीं तूर्णं दारयन्तीव भारत ।।"},
{"c": "8.18", "n": "15", "i": 42270, "v": "तावुभौ विरथौ वीरौ कुरूणां कीर्तिवर्धनौ । अपाक्रमेतां युद्धार्तौ प्रेक्षमाणौ परस्परम् ।।"},
{"c": "8.18", "n": "16", "i": 42271, "v": "पुत्रस्तु तव संभ्रान्तो विवित्सो रथमाविशत् । शतानीकोऽपि त्वरितः प्रतिविन्ध्यरथं गतः ।।"},
{"c": "8.18", "n": "17", "i": 42272, "v": "सुतसोमस्तु शकुनिं विव्याध निशितैः शरैः । नाकम्पयत संरब्धो वार्योघ इव पर्वतम् ।।"},
{"c": "8.18", "n": "18", "i": 42273, "v": "सुतसोमस्तु तं दृष्ट्वा पितुरत्यन्तवैरिणम् । शरैरनेकसाहस्रैश्छादयामास भारत ।।"},
{"c": "8.18", "n": "19", "i": 42274, "v": "ताञ्शराञ्शकुनिस्तूर्णं चिच्छेदान्यैः पतत्रिभिः । लघ्वस्त्रश्चित्रयोधी च जितकाशी च संयुगे ।।"},
{"c": "8.18", "n": "20", "i": 42275, "v": "निवार्य समरे चापि शरांस्तान्निशितैः शरैः । आजघान सुसंक्रुद्धः सुतसोमं त्रिभिः शरैः ।।"},
{"c": "8.18", "n": "21", "i": 42276, "v": "तस्याश्वान्केतनं सूतं तिलशो व्यधमच्छरैः । स्यालस्तव महावीर्यस्ततस्ते चुक्रुशुर्जनाः ।।"},
{"c": "8.18", "n": "22", "i": 42277, "v": "हताश्वो विरथश्चैव छिन्नधन्वा च मारिष । धन्वी धनुर्वरं गृह्य रथाद्भूमावतिष्ठत । व्यसृजत्सायकांश्चैव स्वर्णपुङ्खाञ्शिलाशितान् ।।"},
{"c": "8.18", "n": "23", "i": 42278, "v": "छादयामासुरथ ते तव स्यालस्य तं रथम् । पतंगानामिव व्राताः शरव्राता महारथम् ।।"},
{"c": "8.18", "n": "24", "i": 42279, "v": "रथोपस्थान्समीक्ष्यापि विव्यथे नैव सौबलः । प्रमृद्नंश्च शरांस्तांस्ताञ्शरव्रातैर्महायशाः ।।"},
{"c": "8.18", "n": "25", "i": 42280, "v": "तत्रातुष्यन्त योधाश्च सिद्धाश्चापि दिवि स्थिताः । सुतसोमस्य तत्कर्म दृष्ट्वाश्रद्धेयमद्भुतम् । रथस्थं नृपतिं तं तु पदातिः सन्नयोधयत् ।।"},
{"c": "8.18", "n": "26", "i": 42281, "v": "तस्य तीक्ष्णैर्महावेगैर्भल्लैः संनतपर्वभिः । व्यहनत्कार्मुकं राजा तूणीरं चैव सर्वशः ।।"},
{"c": "8.18", "n": "27", "i": 42282, "v": "स च्छिन्नधन्वा समरे खड्गमुद्यम्य नानदन् । वैडूर्योत्पलवर्णाभं हस्तिदन्तमयत्सरुम् ।।"},
{"c": "8.18", "n": "28", "i": 42283, "v": "भ्राम्यमाणं ततस्तं तु विमलाम्बरवर्चसम् । कालोपमं ततो मेने सुतसोमस्य धीमतः ।।"},
{"c": "8.18", "n": "29", "i": 42284, "v": "सोऽचरत्सहसा खड्गी मण्डलानि सहस्रशः । चतुर्विंशन्महाराज शिक्षाबलसमन्वितः ।।"},
{"c": "8.18", "n": "30", "i": 42285, "v": "सौबलस्तु ततस्तस्य शरांश्चिक्षेप वीर्यवान् । तानापतत एवाशु चिच्छेद परमासिना ।।"},
{"c": "8.18", "n": "31", "i": 42286, "v": "ततः क्रुद्धो महाराज सौबलः परवीरहा । प्राहिणोत्सुतसोमस्य शरानाशीविषोपमान् ।।"},
{"c": "8.18", "n": "32", "i": 42287, "v": "चिच्छेद तांश्च खड्गेन शिक्षया च बलेन च । दर्शयँल्लाघवं युद्धे तार्क्ष्यवीर्यसमद्युतिः ।।"},
{"c": "8.18", "n": "33", "i": 42288, "v": "तस्य संचरतो राजन्मण्डलावर्तने तदा । क्षुरप्रेण सुतीक्ष्णेन खड्गं चिच्छेद सुप्रभम् ।।"},
{"c": "8.18", "n": "34", "i": 42289, "v": "स च्छिन्नः सहसा भूमौ निपपात महानसिः । अवशस्य स्थितं हस्ते तं खड्गं सत्सरुं तदा ।।"},
{"c": "8.18", "n": "35", "i": 42290, "v": "छिन्नमाज्ञाय निस्त्रिंशमवप्लुत्य पदानि षट् । प्राविध्यत ततः शेषं सुतसोमो महारथः ।।"},
{"c": "8.18", "n": "36", "i": 42291, "v": "स च्छित्त्वा सगुणं चापं रणे तस्य महात्मनः । पपात धरणीं तूर्णं स्वर्णवज्रविभूषितः । सुतसोमस्ततोऽगच्छच्छ्रुतकीर्तेर्महारथम् ।।"},
{"c": "8.18", "n": "37", "i": 42292, "v": "सौबलोऽपि धनुर्गृह्य घोरमन्यत्सुदुःसहम् । अभ्ययात्पाण्डवानीकं निघ्नञ्शत्रुगणान्बहून् ।।"},
{"c": "8.18", "n": "38", "i": 42293, "v": "तत्र नादो महानासीत्पाण्डवानां विशां पते । सौबलं समरे दृष्ट्वा विचरन्तमभीतवत् ।।"},
{"c": "8.18", "n": "39", "i": 42294, "v": "तान्यनीकानि दृप्तानि शस्त्रवन्ति महान्ति च । द्राव्यमाणान्यदृश्यन्त सौबलेन महात्मना ।।"},
{"c": "8.18", "n": "40", "i": 42295, "v": "यथा दैत्यचमूं राजन्देवराजो ममर्द ह । तथैव पाण्डवीं सेनां सौबलेयो व्यनाशयत् ।।"},
{"c": "8.18", "n": "41", "i": 42296, "v": "धृष्टद्युम्नं कृपो राजन्वारयामास संयुगे । यथा दृप्तं वने नागं शरभो वारयेद्युधि ।।"},
{"c": "8.18", "n": "42", "i": 42297, "v": "निरुद्धः पार्षतस्तेन गौतमेन बलीयसा । पदात्पदं विचलितुं नाशक्नोत्तत्र भारत ।।"},
{"c": "8.18", "n": "43", "i": 42298, "v": "गौतमस्य वपुर्दृष्ट्वा धृष्टद्युम्नरथं प्रति । वित्रेसुः सर्वभूतानि क्षयं प्राप्तं च मेनिरे ।।"},
{"c": "8.18", "n": "44", "i": 42299, "v": "तत्रावोचन्विमनसो रथिनः सादिनस्तथा । द्रोणस्य निधने नूनं संक्रुद्धो द्विपदां वरः ।।"},
{"c": "8.18", "n": "45", "i": 42300, "v": "शारद्वतो महातेजा दिव्यास्त्रविदुदारधीः । अपि स्वस्ति भवेदद्य धृष्टद्युम्नस्य गौतमात् ।।"},
{"c": "8.18", "n": "46", "i": 42301, "v": "अपीयं वाहिनी कृत्स्ना मुच्येत महतो भयात् । अप्ययं ब्राह्मणः सर्वान्न नो हन्यात्समागतान् ।।"},
{"c": "8.18", "n": "47", "i": 42302, "v": "यादृशं दृश्यते रूपमन्तकप्रतिमं भृशम् । गमिष्यत्यद्य पदवीं भारद्वाजस्य संयुगे ।।"},
{"c": "8.18", "n": "48", "i": 42303, "v": "आचार्यः क्षिप्रहस्तश्च विजयी च सदा युधि । अस्त्रवान्वीर्यसंपन्नः क्रोधेन च समन्वितः ।।"},
{"c": "8.18", "n": "49", "i": 42304, "v": "पार्षतश्च भृशं युद्धे विमुखोऽद्यापि लक्ष्यते । इत्येवं विविधा वाचस्तावकानां परैः सह ।।"},
{"c": "8.18", "n": "50", "i": 42305, "v": "विनिःश्वस्य ततः क्रुद्धः कृपः शारद्वतो नृप । पार्षतं छादयामास निश्चेष्टं सर्वमर्मसु ।।"},
{"c": "8.18", "n": "51", "i": 42306, "v": "स वध्यमानः समरे गौतमेन महात्मना । कर्तव्यं न प्रजानाति मोहितः परमाहवे ।।"},
{"c": "8.18", "n": "52", "i": 42307, "v": "तमब्रवीत्ततो यन्ता कच्चित्क्षेमं नु पार्षत । ईदृशं व्यसनं युद्धे न ते दृष्टं कदाचन ।।"},
{"c": "8.18", "n": "53", "i": 42308, "v": "दैवयोगात्तु ते बाणा नातरन्मर्मभेदिनः । प्रेषिता द्विजमुख्येन मर्माण्युद्दिश्य सर्वशः ।।"},
{"c": "8.18", "n": "54", "i": 42309, "v": "व्यावर्तये तत्र रथं नदीवेगमिवार्णवात् । अवध्यं ब्राह्मणं मन्ये येन ते विक्रमो हतः ।।"},
{"c": "8.18", "n": "55", "i": 42310, "v": "धृष्टद्युम्नस्ततो राजञ्शनकैरब्रवीद्वचः । मुह्यते मे मनस्तात गात्रे स्वेदश्च जायते ।।"},
{"c": "8.18", "n": "56", "i": 42311, "v": "वेपथुं च शरीरे मे रोमहर्षं च पश्य वै । वर्जयन्ब्राह्मणं युद्धे शनैर्याहि यतोऽच्युतः ।।"},
{"c": "8.18", "n": "57", "i": 42312, "v": "अर्जुनं भीमसेनं वा समरे प्राप्य सारथे । क्षेममद्य भवेद्यन्तरिति मे नैष्ठिकी मतिः ।।"},
{"c": "8.18", "n": "58", "i": 42313, "v": "ततः प्रायान्महाराज सारथिस्त्वरयन्हयान् । यतो भीमो महेष्वासो युयुधे तव सैनिकैः ।।"},
{"c": "8.18", "n": "59", "i": 42314, "v": "प्रद्रुतं तु रथं दृष्ट्वा धृष्टद्युम्नस्य मारिष । किरञ्शरशतान्येव गौतमोऽनुययौ तदा ।।"},
{"c": "8.18", "n": "60", "i": 42315, "v": "शङ्खं च पूरयामास मुहुर्मुहुररिंदमः । पार्षतं प्राद्रवद्यन्तं महेन्द्र इव शम्बरम् ।।"},
{"c": "8.18", "n": "61", "i": 42316, "v": "शिखण्डिनं तु समरे भीष्ममृत्युं दुरासदम् । हार्दिक्यो वारयामास स्मयन्निव मुहुर्मुहुः ।।"},
{"c": "8.18", "n": "62", "i": 42317, "v": "शिखण्डी च समासाद्य हृदिकानां महारथम् । पञ्चभिर्निशितैर्भल्लैर्जत्रुदेशे समार्दयत् ।।"},
{"c": "8.18", "n": "63", "i": 42318, "v": "कृतवर्मा तु संक्रुद्धो भित्त्वा षष्टिभिराशुगैः । धनुरेकेन चिच्छेद हसन्राजन्महारथः ।।"},
{"c": "8.18", "n": "64", "i": 42319, "v": "अथान्यद्धनुरादाय द्रुपदस्यात्मजो बली । तिष्ठ तिष्ठेति संक्रुद्धो हार्दिक्यं प्रत्यभाषत ।।"},
{"c": "8.18", "n": "65", "i": 42320, "v": "ततोऽस्य नवतिं बाणान्रुक्मपुङ्खान्सुतेजनान् । प्रेषयामास राजेन्द्र तेऽस्याभ्रश्यन्त वर्मणः ।।"},
{"c": "8.18", "n": "66", "i": 42321, "v": "वितथांस्तान्समालक्ष्य पतितांश्च महीतले । क्षुरप्रेण सुतीक्ष्णेन कार्मुकं चिच्छिदे बली ।।"},
{"c": "8.18", "n": "67", "i": 42322, "v": "अथैनं छिन्नधन्वानं भग्नशृङ्गमिवर्षभम् । अशीत्या मार्गणैः क्रुद्धो बाह्वोरुरसि चार्दयत् ।।"},
{"c": "8.18", "n": "68", "i": 42323, "v": "कृतवर्मा तु संक्रुद्धो मार्गणैः कृतविक्षतः । धनुरन्यत्समादाय समार्गणगणं प्रभो । शिखण्डिनं बाणवरैः स्कन्धदेशेऽभ्यताडयत् ।।"},
{"c": "8.18", "n": "69", "i": 42324, "v": "स्कन्धदेशे स्थितैर्बाणैः शिखण्डी च रराज ह । शाखाप्रतानैर्विमलैः सुमहान्स यथा द्रुमः ।।"},
{"c": "8.18", "n": "70", "i": 42325, "v": "तावन्योन्यं भृशं विद्ध्वा रुधिरेण समुक्षितौ । अन्योन्यशृङ्गाभिहतौ रेजतुर्वृषभाविव ।।"},
{"c": "8.18", "n": "71", "i": 42326, "v": "अन्योन्यस्य वधे यत्नं कुर्वाणौ तौ महारथौ । रथाभ्यां चेरतुस्तत्र मण्डलानि सहस्रशः ।।"},
{"c": "8.18", "n": "72", "i": 42327, "v": "कृतवर्मा महाराज पार्षतं निशितैः शरैः । रणे विव्याध सप्तत्या स्वर्णपुङ्खैः शिलाशितैः ।।"},
{"c": "8.18", "n": "73", "i": 42328, "v": "ततोऽस्य समरे बाणं भोजः प्रहरतां वरः । जीवितान्तकरं घोरं व्यसृजत्त्वरयान्वितः ।।"},
{"c": "8.18", "n": "74", "i": 42329, "v": "स तेनाभिहतो राजन्मूर्छामाशु समाविशत् । ध्वजयष्टिं च सहसा शिश्रिये कश्मलावृतः ।।"},
{"c": "8.18", "n": "75", "i": 42330, "v": "अपोवाह रणात्तं तु सारथी रथिनां वरम् । हार्दिक्यशरसंतप्तं निःश्वसन्तं पुनः पुनः ।।"},
{"c": "8.18", "n": "76", "i": 42331, "v": "पराजिते ततः शूरे द्रुपदस्य सुते प्रभो । प्राद्रवत्पाण्डवी सेना वध्यमाना समन्ततः ।।"},
{"c": "8.19", "t": "संजय उवाच ।"},
{"c": "8.19", "n": "1", "i": 42332, "v": "श्वेताश्वोऽपि महाराज व्यधमत्तावकं बलम् । यथा वायुः समासाद्य तूलराशिं समन्ततः ।।"},
{"c": "8.19", "n": "2", "i": 42333, "v": "प्रत्युद्ययुस्त्रिगर्तास्तं शिबयः कौरवैः सह । शाल्वाः संशप्तकाश्चैव नारायणबलं च यत् ।।"},
{"c": "8.19", "n": "3", "i": 42334, "v": "सत्यसेनः सत्यकीर्तिर्मित्रदेवः श्रुतंजयः । सौश्रुतिश्चित्रसेनश्च मित्रवर्मा च भारत ।।"},
{"c": "8.19", "n": "4", "i": 42335, "v": "त्रिगर्तराजः समरे भ्रातृभिः परिवारितः । पुत्रैश्चैव महेष्वासैर्नानाशस्त्रधरैर्युधि ।।"},
{"c": "8.19", "n": "5", "i": 42336, "v": "ते सृजन्तः शरव्रातान्किरन्तोऽर्जुनमाहवे । अभ्यद्रवन्त समरे वार्योघा इव सागरम् ।।"},
{"c": "8.19", "n": "6", "i": 42337, "v": "ते त्वर्जुनं समासाद्य योधाः शतसहस्रशः । अगच्छन्विलयं सर्वे तार्क्ष्यं दृष्ट्वेव पन्नगाः ।।"},
{"c": "8.19", "n": "7", "i": 42338, "v": "ते वध्यमानाः समरे नाजहुः पाण्डवं तदा । दह्यमाना यथा राजञ्शलभा इव पावकम् ।।"},
{"c": "8.19", "n": "8", "i": 42339, "v": "सत्यसेनस्त्रिभिर्बाणैर्विव्याध युधि पाण्डवम् । मित्रदेवस्त्रिषष्ट्या च चन्द्रदेवश्च सप्तभिः ।।"},
{"c": "8.19", "n": "9", "i": 42340, "v": "मित्रवर्मा त्रिसप्तत्या सौश्रुतिश्चापि पञ्चभिः । शत्रुंजयश्च विंशत्या सुशर्मा नवभिः शरैः ।।"},
{"c": "8.19", "n": "10", "i": 42341, "v": "शत्रुंजयं च राजानं हत्वा तत्र शिलाशितैः । सौश्रुतेः सशिरस्त्राणं शिरः कायादपाहरत् । त्वरितश्चन्द्रदेवं च शरैर्निन्ये यमक्षयम् ।।"},
{"c": "8.19", "n": "11", "i": 42342, "v": "अथेतरान्महाराज यतमानान्महारथान् । पञ्चभिः पञ्चभिर्बाणैरेकैकं प्रत्यवारयत् ।।"},
{"c": "8.19", "n": "12", "i": 42343, "v": "सत्यसेनस्तु संक्रुद्धस्तोमरं व्यसृजन्महत् । समुद्दिश्य रणे कृष्णं सिंहनादं ननाद च ।।"},
{"c": "8.19", "n": "13", "i": 42344, "v": "स निर्भिद्य भुजं सव्यं माधवस्य महात्मनः । अयस्मयो महाचण्डो जगाम धरणीं तदा ।।"},
{"c": "8.19", "n": "14", "i": 42345, "v": "माधवस्य तु विद्धस्य तोमरेण महारणे । प्रतोदः प्रापतद्धस्ताद्रश्मयश्च विशां पते ।।"},
{"c": "8.19", "n": "15", "i": 42346, "v": "स प्रतोदं पुनर्गृह्य रश्मींश्चैव महायशाः । वाहयामास तानश्वान्सत्यसेनरथं प्रति ।।"},
{"c": "8.19", "n": "16", "i": 42347, "v": "विष्वक्सेनं तु निर्भिन्नं प्रेक्ष्य पार्थो धनंजयः । सत्यसेनं शरैस्तीक्ष्णैर्दारयित्वा महाबलः ।।"},
{"c": "8.19", "n": "17", "i": 42348, "v": "ततः सुनिशितैर्बाणै राज्ञस्तस्य महच्छिरः । कुण्डलोपचितं कायाच्चकर्त पृतनान्तरे ।।"},
{"c": "8.19", "n": "18", "i": 42349, "v": "तं निहत्य शितैर्बाणैर्मित्रवर्माणमाक्षिपत् । वत्सदन्तेन तीक्ष्णेन सारथिं चास्य मारिष ।।"},
{"c": "8.19", "n": "19", "i": 42350, "v": "ततः शरशतैर्भूयः संशप्तकगणान्वशी । पातयामास संक्रुद्धः शतशोऽथ सहस्रशः ।।"},
{"c": "8.19", "n": "20", "i": 42351, "v": "ततो रजतपुङ्खेन राज्ञः शीर्षं महात्मनः । मित्रदेवस्य चिच्छेद क्षुरप्रेण महायशाः । सुशर्माणं च संक्रुद्धो जत्रुदेशे समार्दयत् ।।"},
{"c": "8.19", "n": "21", "i": 42352, "v": "ततः संशप्तकाः सर्वे परिवार्य धनंजयम् । शस्त्रौघैर्ममृदुः क्रुद्धा नादयन्तो दिशो दश ।।"},
{"c": "8.19", "n": "22", "i": 42353, "v": "अभ्यर्दितस्तु तैर्जिष्णुः शक्रतुल्यपराक्रमः । ऐन्द्रमस्त्रममेयात्मा प्रादुश्चक्रे महारथः । ततः शरसहस्राणि प्रादुरासन्विशां पते ।।"},
{"c": "8.19", "n": "23", "i": 42354, "v": "ध्वजानां छिद्यमानानां कार्मुकाणां च संयुगे । रथानां सपताकानां तूणीराणां शरैः सह ।।"},
{"c": "8.19", "n": "24", "i": 42355, "v": "अक्षाणामथ योक्त्राणां चक्राणां रश्मिभिः सह । कूबराणां वरूथानां पृषत्कानां च संयुगे ।।"},
{"c": "8.19", "n": "25", "i": 42356, "v": "अश्मनां पततां चैव प्रासानामृष्टिभिः सह । गदानां परिघाणां च शक्तीनां तोमरैः सह ।।"},
{"c": "8.19", "n": "26", "i": 42357, "v": "शतघ्नीनां सचक्राणां भुजानामूरुभिः सह । कण्ठसूत्राङ्गदानां च केयूराणां च मारिष ।।"},
{"c": "8.19", "n": "27", "i": 42358, "v": "हाराणामथ निष्काणां तनुत्राणां च भारत । छत्राणां व्यजनानां च शिरसां मुकुटैः सह । अश्रूयत महाञ्शब्दस्तत्र तत्र विशां पते ।।"},
{"c": "8.19", "n": "28", "i": 42359, "v": "सकुण्डलानि स्वक्षीणि पूर्णचन्द्रनिभानि च । शिरांस्युर्व्यामदृश्यन्त तारागण इवाम्बरे ।।"},
{"c": "8.19", "n": "29", "i": 42360, "v": "सुस्रग्वीणि सुवासांसि चन्दनेनोक्षितानि च । शरीराणि व्यदृश्यन्त हतानां च महीतले । गन्धर्वनगराकारं घोरमायोधनं तदा ।।"},
{"c": "8.19", "n": "30", "i": 42361, "v": "निहतै राजपुत्रैश्च क्षत्रियैश्च महाबलैः । हस्तिभिः पतितैश्चैव तुरगैश्चाभवन्मही । अगम्यमार्गा समरे विशीर्णैरिव पर्वतैः ।।"},
{"c": "8.19", "n": "31", "i": 42362, "v": "नासीच्चक्रपथश्चैव पाण्डवस्य महात्मनः । निघ्नतः शात्रवान्भल्लैर्हस्त्यश्वं चामितं महत् ।।"},
{"c": "8.19", "n": "32", "i": 42363, "v": "आ तुम्बादवसीदन्ति रथचक्राणि मारिष । रणे विचरतस्तस्य तस्मिँल्लोहितकर्दमे ।।"},
{"c": "8.19", "n": "33", "i": 42364, "v": "सीदमानानि चक्राणि समूहुस्तुरगा भृशम् । श्रमेण महता युक्ता मनोमारुतरंहसः ।।"},
{"c": "8.19", "n": "34", "i": 42365, "v": "वध्यमानं तु तत्सैन्यं पाण्डुपुत्रेण धन्विना । प्रायशो विमुखं सर्वं नावतिष्ठत संयुगे ।।"},
{"c": "8.19", "n": "35", "i": 42366, "v": "ताञ्जित्वा समरे जिष्णुः संशप्तकगणान्बहून् । रराज स महाराज विधूमोऽग्निरिव ज्वलन् ।।"},
{"c": "8.19", "n": "36", "i": 42367, "v": "युधिष्ठिरं महाराज विसृजन्तं शरान्बहून् । स्वयं दुर्योधनो राजा प्रत्यगृह्णादभीतवत् ।।"},
{"c": "8.19", "n": "37", "i": 42368, "v": "तमापतन्तं सहसा तव पुत्रं महाबलम् । धर्मराजो द्रुतं विद्ध्वा तिष्ठ तिष्ठेति चाब्रवीत् ।।"},
{"c": "8.19", "n": "38", "i": 42369, "v": "स च तं प्रतिविव्याध नवभिर्निशितैः शरैः । सारथिं चास्य भल्लेन भृशं क्रुद्धोऽभ्यताडयत् ।।"},
{"c": "8.19", "n": "39", "i": 42370, "v": "ततो युधिष्ठिरो राजा हेमपुङ्खाञ्शिलीमुखान् । दुर्योधनाय चिक्षेप त्रयोदश शिलाशितान् ।।"},
{"c": "8.19", "n": "40", "i": 42371, "v": "चतुर्भिश्चतुरो वाहांस्तस्य हत्वा महारथः । पञ्चमेन शिरः कायात्सारथेस्तु समाक्षिपत् ।।"},
{"c": "8.19", "n": "41", "i": 42372, "v": "षष्ठेन च ध्वजं राज्ञः सप्तमेन च कार्मुकम् । अष्टमेन तथा खड्गं पातयामास भूतले । पञ्चभिर्नृपतिं चापि धर्मराजोऽर्दयद्भृशम् ।।"},
{"c": "8.19", "n": "42", "i": 42373, "v": "हताश्वात्तु रथात्तस्मादवप्लुत्य सुतस्तव । उत्तमं व्यसनं प्राप्तो भूमावेव व्यतिष्ठत ।।"},
{"c": "8.19", "n": "43", "i": 42374, "v": "तं तु कृच्छ्रगतं दृष्ट्वा कर्णद्रौणिकृपादयः । अभ्यवर्तन्त सहिताः परीप्सन्तो नराधिपम् ।।"},
{"c": "8.19", "n": "44", "i": 42375, "v": "अथ पाण्डुसुताः सर्वे परिवार्य युधिष्ठिरम् । अभ्ययुः समरे राजंस्ततो युद्धमवर्तत ।।"},
{"c": "8.19", "n": "45", "i": 42376, "v": "अथ तूर्यसहस्राणि प्रावाद्यन्त महामृधे । क्ष्वेडाः किलकिलाशब्दाः प्रादुरासन्महीपते । यदभ्यगच्छन्समरे पाञ्चालाः कौरवैः सह ।।"},
{"c": "8.19", "n": "46", "i": 42377, "v": "नरा नरैः समाजग्मुर्वारणा वरवारणैः । रथाश्च रथिभिः सार्धं हयाश्च हयसादिभिः ।।"},
{"c": "8.19", "n": "47", "i": 42378, "v": "द्वंद्वान्यासन्महाराज प्रेक्षणीयानि संयुगे । विस्मापनान्यचिन्त्यानि शस्त्रवन्त्युत्तमानि च ।।"},
{"c": "8.19", "n": "48", "i": 42379, "v": "अयुध्यन्त महावेगाः परस्परवधैषिणः । अन्योन्यं समरे जघ्नुर्योधव्रतमनुष्ठिताः । न हि ते समरं चक्रुः पृष्ठतो वै कथंचन ।।"},
{"c": "8.19", "n": "49", "i": 42380, "v": "मुहूर्तमेव तद्युद्धमासीन्मधुरदर्शनम् । तत उन्मत्तवद्राजन्निर्मर्यादमवर्तत ।।"},
{"c": "8.19", "n": "50", "i": 42381, "v": "रथी नागं समासाद्य विचरन्रणमूर्धनि । प्रेषयामास कालाय शरैः संनतपर्वभिः ।।"},
{"c": "8.19", "n": "51", "i": 42382, "v": "नागा हयान्समासाद्य विक्षिपन्तो बहूनथ । द्रावयामासुरत्युग्रास्तत्र तत्र तदा तदा ।।"},
{"c": "8.19", "n": "52", "i": 42383, "v": "विद्राव्य च बहूनश्वान्नागा राजन्बलोत्कटाः । विषाणैश्चापरे जघ्नुर्ममृदुश्चापरे भृशम् ।।"},
{"c": "8.19", "n": "53", "i": 42384, "v": "साश्वारोहांश्च तुरगान्विषाणैर्बिभिदू रणे । अपरांश्चिक्षिपुर्वेगात्प्रगृह्यातिबलास्तथा ।।"},
{"c": "8.19", "n": "54", "i": 42385, "v": "पादातैराहता नागा विवरेषु समन्ततः । चक्रुरार्तस्वरं घोरं व्यद्रवन्त दिशो दश ।।"},
{"c": "8.19", "n": "55", "i": 42386, "v": "पदातीनां तु सहसा प्रद्रुतानां महामृधे । उत्सृज्याभरणं तूर्णमवप्लुत्य रणाजिरे ।।"},
{"c": "8.19", "n": "56", "i": 42387, "v": "निमित्तं मन्यमानास्तु परिणम्य महागजाः । जगृहुर्बिभिदुश्चैव चित्राण्याभरणानि च ।।"},
{"c": "8.19", "n": "57", "i": 42388, "v": "प्रतिमानेषु कुम्भेषु दन्तवेष्टेषु चापरे । निगृहीता भृशं नागाः प्रासतोमरशक्तिभिः ।।"},
{"c": "8.19", "n": "58", "i": 42389, "v": "निगृह्य च गदाः केचित्पार्श्वस्थैर्भृशदारुणैः । रथाश्वसादिभिस्तत्र संभिन्ना न्यपतन्भुवि ।।"},
{"c": "8.19", "n": "59", "i": 42390, "v": "सरथं सादिनं तत्र अपरे तु महागजाः । भूमावमृद्नन्वेगेन सवर्माणं पताकिनम् ।।"},
{"c": "8.19", "n": "60", "i": 42391, "v": "रथं नागाः समासाद्य धुरि गृह्य च मारिष । व्याक्षिपन्सहसा तत्र घोररूपे महामृधे ।।"},
{"c": "8.19", "n": "61", "i": 42392, "v": "नाराचैर्निहतश्चापि निपपात महागजः । पर्वतस्येव शिखरं वज्रभग्नं महीतले ।।"},
{"c": "8.19", "n": "62", "i": 42393, "v": "योधा योधान्समासाद्य मुष्टिभिर्व्यहनन्युधि । केशेष्वन्योन्यमाक्षिप्य चिच्छिदुर्बिभिदुः सह ।।"},
{"c": "8.19", "n": "63", "i": 42394, "v": "उद्यम्य च भुजावन्यो निक्षिप्य च महीतले । पदा चोरः समाक्रम्य स्फुरतो व्यहनच्छिरः ।।"},
{"c": "8.19", "n": "64", "i": 42395, "v": "मृतमन्यो महाराज पद्भ्यां ताडितवांस्तदा । जीवतश्च तथैवान्यः शस्त्रं काये न्यमज्जयत् ।।"},
{"c": "8.19", "n": "65", "i": 42396, "v": "मुष्टियुद्धं महच्चासीद्योधानां तत्र भारत । तथा केशग्रहश्चोग्रो बाहुयुद्धं च केवलम् ।।"},
{"c": "8.19", "n": "66", "i": 42397, "v": "समासक्तस्य चान्येन अविज्ञातस्तथापरः । जहार समरे प्राणान्नानाशस्त्रैरनेकधा ।।"},
{"c": "8.19", "n": "67", "i": 42398, "v": "संसक्तेषु च योधेषु वर्तमाने च संकुले । कबन्धान्युत्थितानि स्म शतशोऽथ सहस्रशः ।।"},
{"c": "8.19", "n": "68", "i": 42399, "v": "लोहितैः सिच्यमानानि शस्त्राणि कवचानि च । महारङ्गानुरक्तानि वस्त्राणीव चकाशिरे ।।"},
{"c": "8.19", "n": "69", "i": 42400, "v": "एवमेतन्महायुद्धं दारुणं भृशसंकुलम् । उन्मत्तरङ्गप्रतिमं शब्देनापूरयज्जगत् ।।"},
{"c": "8.19", "n": "70", "i": 42401, "v": "नैव स्वे न परे राजन्विज्ञायन्ते शरातुराः । योद्धव्यमिति युध्यन्ते राजानो जयगृद्धिनः ।।"},
{"c": "8.19", "n": "71", "i": 42402, "v": "स्वान्स्वे जघ्नुर्महाराज परांश्चैव समागतान् । उभयोः सेनयोर्वीरैर्व्याकुलं समपद्यत ।।"},
{"c": "8.19", "n": "72", "i": 42403, "v": "रथैर्भग्नैर्महाराज वारणैश्च निपातितैः । हयैश्च पतितैस्तत्र नरैश्च विनिपातितैः ।।"},
{"c": "8.19", "n": "73", "i": 42404, "v": "अगम्यरूपा पृथिवी मांसशोणितकर्दमा । क्षणेनासीन्महाराज क्षतजौघप्रवर्तिनी ।।"},
{"c": "8.19", "n": "74", "i": 42405, "v": "पाञ्चालानवधीत्कर्णस्त्रिगर्तांश्च धनंजयः । भीमसेनः कुरून्राजन्हस्त्यनीकं च सर्वशः ।।"},
{"c": "8.19", "n": "75", "i": 42406, "v": "एवमेष क्षयो वृत्तः कुरुपाण्डवसेनयोः । अपराह्णे महाराज काङ्क्षन्त्योर्विपुलं जयम् ।।"},
{"c": "8.20", "t": "धृतराष्ट्र उवाच ।"},
{"c": "8.20", "n": "1", "i": 42407, "v": "अतितीव्राणि दुःखानि दुःसहानि बहूनि च । तवाहं संजयाश्रौषं पुत्राणां मम संक्षयम् ।।"},
{"c": "8.20", "n": "2", "i": 42408, "v": "तथा तु मे कथयसे यथा युद्धं तु वर्तते । न सन्ति सूत कौरव्या इति मे नैष्ठिकी मतिः ।।"},
{"c": "8.20", "n": "3", "i": 42409, "v": "दुर्योधनस्तु विरथः कृतस्तत्र महारणे । धर्मपुत्रः कथं चक्रे तस्मिन्वा नृपतिः कथम् ।।"},
{"c": "8.20", "n": "4", "i": 42410, "v": "अपराह्णे कथं युद्धमभवल्लोमहर्षणम् । तन्ममाचक्ष्व तत्त्वेन कुशलो ह्यसि संजय ।।"},
{"c": "8.20", "t": "संजय उवाच ।"},
{"c": "8.20", "n": "5", "i": 42411, "v": "संसक्तेषु च सैन्येषु युध्यमानेषु भागशः । रथमन्यं समास्थाय पुत्रस्तव विशां पते ।।"},
{"c": "8.20", "n": "6", "i": 42412, "v": "क्रोधेन महताविष्टः सविषो भुजगो यथा । दुर्योधनस्तु दृष्ट्वा वै धर्मराजं युधिष्ठिरम् । उवाच सूत त्वरितं याहि याहीति भारत ।।"},
{"c": "8.20", "n": "7", "i": 42413, "v": "अत्र मां प्रापय क्षिप्रं सारथे यत्र पाण्डवः । ध्रियमाणेन छत्रेण राजा राजति दंशितः ।।"},
{"c": "8.20", "n": "8", "i": 42414, "v": "स सूतश्चोदितो राज्ञा राज्ञः स्यन्दनमुत्तमम् । युधिष्ठिरस्याभिमुखं प्रेषयामास संयुगे ।।"},
{"c": "8.20", "n": "9", "i": 42415, "v": "ततो युधिष्ठिरः क्रुद्धः प्रमत्त इव सद्गवः । सारथिं चोदयामास याहि यत्र सुयोधनः ।।"},
{"c": "8.20", "n": "10", "i": 42416, "v": "तौ समाजग्मतुर्वीरौ भ्रातरौ रथसत्तमौ । समेत्य च महावीर्यौ संनद्धौ युद्धदुर्मदौ । ततक्षतुर्महेष्वासौ शरैरन्योन्यमाहवे ।।"},
{"c": "8.20", "n": "11", "i": 42417, "v": "ततो दुर्योधनो राजा धर्मशीलस्य मारिष । शिलाशितेन भल्लेन धनुश्चिच्छेद संयुगे । तं नामृष्यत संक्रुद्धो व्यवसायं युधिष्ठिरः ।।"},
{"c": "8.20", "n": "12", "i": 42418, "v": "अपविध्य धनुश्छिन्नं क्रोधसंरक्तलोचनः । अन्यत्कार्मुकमादाय धर्मपुत्रश्चमूमुखे ।।"},
{"c": "8.20", "n": "13", "i": 42419, "v": "दुर्योधनस्य चिच्छेद ध्वजं कार्मुकमेव च । अथान्यद्धनुरादाय प्रत्यविध्यत पाण्डवम् ।।"},
{"c": "8.20", "n": "14", "i": 42420, "v": "तावन्योन्यं सुसंरब्धौ शरवर्षाण्यमुञ्चताम् । सिंहाविव सुसंक्रुद्धौ परस्परजिगीषया ।।"},
{"c": "8.20", "n": "15", "i": 42421, "v": "अन्योन्यं जघ्नतुश्चैव नर्दमानौ वृषाविव । अन्योन्यं प्रेक्षमाणौ च चेरतुस्तौ महारथौ ।।"},
{"c": "8.20", "n": "16", "i": 42422, "v": "ततः पूर्णायतोत्सृष्टैरन्योन्यं सुकृतव्रणौ । विरेजतुर्महाराज पुष्पिताविव किंशुकौ ।।"},
{"c": "8.20", "n": "17", "i": 42423, "v": "ततो राजन्प्रतिभयान्सिंहनादान्मुहुर्मुहुः । तलयोश्च तथा शब्दान्धनुषोश्च महाहवे ।।"},
{"c": "8.20", "n": "18", "i": 42424, "v": "शङ्खशब्दरवांश्चैव चक्रतुस्तौ रथोत्तमौ । अन्योन्यं च महाराज पीडयां चक्रतुर्भृशम् ।।"},
{"c": "8.20", "n": "19", "i": 42425, "v": "ततो युधिष्ठिरो राजा तव पुत्रं त्रिभिः शरैः । आजघानोरसि क्रुद्धो वज्रवेगो दुरासदः ।।"},
{"c": "8.20", "n": "20", "i": 42426, "v": "प्रतिविव्याध तं तूर्णं तव पुत्रो महीपतिम् । पञ्चभिर्निशितैर्बाणैर्हेमपुङ्खैः शिलाशितैः ।।"},
{"c": "8.20", "n": "21", "i": 42427, "v": "ततो दुर्योधनो राजा शक्तिं चिक्षेप भारत । सर्वपारशवीं तीक्ष्णां महोल्काप्रतिमां तदा ।।"},
{"c": "8.20", "n": "22", "i": 42428, "v": "तामापतन्तीं सहसा धर्मराजः शिलाशितैः । त्रिभिश्चिच्छेद सहसा तं च विव्याध सप्तभिः ।।"},
{"c": "8.20", "n": "23", "i": 42429, "v": "निपपात ततः साथ हेमदण्डा महाघना । निपतन्ती महोल्केव व्यराजच्छिखिसंनिभा ।।"},
{"c": "8.20", "n": "24", "i": 42430, "v": "शक्तिं विनिहतां दृष्ट्वा पुत्रस्तव विशां पते । नवभिर्निशितैर्भल्लैर्निजघान युधिष्ठिरम् ।।"},
{"c": "8.20", "n": "25", "i": 42431, "v": "सोऽतिविद्धो बलवतामग्रणीः शत्रुतापनः । दुर्योधनं समुद्दिश्य बाणं जग्राह सत्वरः ।।"},
{"c": "8.20", "n": "26", "i": 42432, "v": "समाधत्त च तं बाणं धनुष्युग्रं महाबलः । चिक्षेप च ततो राजा राज्ञः क्रुद्धः पराक्रमी ।।"},
{"c": "8.20", "n": "27", "i": 42433, "v": "स तु बाणः समासाद्य तव पुत्रं महारथम् । व्यमोहयत राजानं धरणीं च जगाम ह ।।"},
{"c": "8.20", "n": "28", "i": 42434, "v": "ततो दुर्योधनः क्रुद्धो गदामुद्यम्य वेगितः । विधित्सुः कलहस्यान्तमभिदुद्राव पाण्डवम् ।।"},
{"c": "8.20", "n": "29", "i": 42435, "v": "तमालक्ष्योद्यतगदं दण्डहस्तमिवान्तकम् । धर्मराजो महाशक्तिं प्राहिणोत्तव सूनवे । दीप्यमानां महावेगां महोल्कां ज्वलितामिव ।।"},
{"c": "8.20", "n": "30", "i": 42436, "v": "रथस्थः स तया विद्धो वर्म भित्त्वा महाहवे । भृशं संविग्नहृदयः पपात च मुमोह च ।।"},
{"c": "8.20", "n": "31", "i": 42437, "v": "ततस्त्वरितमागत्य कृतवर्मा तवात्मजम् । प्रत्यपद्यत राजानं मग्नं वै व्यसनार्णवे ।।"},
{"c": "8.20", "n": "32", "i": 42438, "v": "भीमोऽपि महतीं गृह्य गदां हेमपरिष्कृताम् । अभिदुद्राव वेगेन कृतवर्माणमाहवे । एवं तदभवद्युद्धं त्वदीयानां परैः सह ।।"},
{"c": "8.21", "t": "संजय उवाच ।"},
{"c": "8.21", "n": "1", "i": 42439, "v": "ततः कर्णं पुरस्कृत्य त्वदीया युद्धदुर्मदाः । पुनरावृत्य संग्रामं चक्रुर्देवासुरोपमम् ।।"},
{"c": "8.21", "n": "2", "i": 42440, "v": "द्विरदरथनराश्वशङ्खशब्दैः; परिहृषिता विविधैश्च शस्त्रपातैः । द्विरदरथपदातिसार्थवाहाः; परिपतिताभिमुखाः प्रजह्रिरे ते ।।"},
{"c": "8.21", "n": "3", "i": 42441, "v": "शरपरशुवरासिपट्टिशै;रिषुभिरनेकविधैश्च सादिताः । द्विरदरथहया महाहवे; वरपुरुषैः पुरुषाश्च वाहनैः ।।"},
{"c": "8.21", "n": "4", "i": 42442, "v": "कमलदिनकरेन्दुसंनिभैः; सितदशनैः सुमुखाक्षिनासिकैः । रुचिरमुकुटकुण्डलैर्मही; पुरुषशिरोभिरवस्तृता बभौ ।।"},
{"c": "8.21", "n": "5", "i": 42443, "v": "परिघमुसलशक्तितोमरै;र्नखरभुशुण्डिगदाशतैर्द्रुताः । द्विरदनरहयाः सहस्रशो; रुधिरनदीप्रवहास्तदाभवन् ।।"},
{"c": "8.21", "n": "6", "i": 42444, "v": "प्रहतनररथाश्वकुञ्जरं; प्रतिभयदर्शनमुल्बणं तदा । तदहितनिहतं बभौ बलं; पितृपतिराष्ट्रमिव प्रजाक्षये ।।"},
{"c": "8.21", "n": "7", "i": 42445, "v": "अथ तव नरदेव सैनिका;स्तव च सुताः सुरसूनुसंनिभाः । अमितबलपुरःसरा रणे; कुरुवृषभाः शिनिपुत्रमभ्ययुः ।।"},
{"c": "8.21", "n": "8", "i": 42446, "v": "तदतिरुचिरभीममाबभौ; पुरुषवराश्वरथद्विपाकुलम् । लवणजलसमुद्धतस्वनं; बलममरासुरसैन्यसंनिभम् ।।"},
{"c": "8.21", "n": "9", "i": 42447, "v": "सुरपतिसमविक्रमस्तत;स्त्रिदशवरावरजोपमं युधि । दिनकरकिरणप्रभैः पृषत्कै; रवितनयोऽभ्यहनच्छिनिप्रवीरम् ।।"},
{"c": "8.21", "n": "10", "i": 42448, "v": "तमपि सरथवाजिसारथिं; शिनिवृषभो विविधैः शरैस्त्वरन् । भुजगविषसमप्रभै रणे; पुरुषवरं समवास्तृणोत्तदा ।।"},
{"c": "8.21", "n": "11", "i": 42449, "v": "शिनिवृषभशरप्रपीडितं; तव सुहृदो वसुषेणमभ्ययुः । त्वरितमतिरथा रथर्षभं; द्विरदरथाश्वपदातिभिः सह ।।"},
{"c": "8.21", "n": "12", "i": 42450, "v": "तमुदधिनिभमाद्रवद्बली; त्वरिततरैः समभिद्रुतं परैः । द्रुपदसुतसखस्तदाकरो;त्पुरुषरथाश्वगजक्षयं महत् ।।"},
{"c": "8.21", "n": "13", "i": 42451, "v": "अथ पुरुषवरौ कृताह्निकौ; भवमभिपूज्य यथाविधि प्रभुम् । अरिवधकृतनिश्चयौ द्रुतं; तव बलमर्जुनकेशवौ सृतौ ।।"},
{"c": "8.21", "n": "14", "i": 42452, "v": "जलदनिनदनिस्वनं रथं; पवनविधूतपताककेतनम् । सितहयमुपयान्तमन्तिकं; हृतमनसो ददृशुस्तदारयः ।।"},
{"c": "8.21", "n": "15", "i": 42453, "v": "अथ विस्फार्य गाण्डीवं रणे नृत्यन्निवार्जुनः । शरसंबाधमकरोत्खं दिशः प्रदिशस्तथा ।।"},
{"c": "8.21", "n": "16", "i": 42454, "v": "रथान्विमानप्रतिमान्सज्जयन्त्रायुधध्वजान् । ससारथींस्तदा बाणैरभ्राणीवानिलोऽवधीत् ।।"},
{"c": "8.21", "n": "17", "i": 42455, "v": "गजान्गजप्रयन्तॄंश्च वैजयन्त्यायुधध्वजान् । सादिनोऽश्वांश्च पत्तींश्च शरैर्निन्ये यमक्षयम् ।।"},
{"c": "8.21", "n": "18", "i": 42456, "v": "तमन्तकमिव क्रुद्धमनिवार्यं महारथम् । दुर्योधनोऽभ्ययादेको निघ्नन्बाणैः पृथग्विधैः ।।"},
{"c": "8.21", "n": "19", "i": 42457, "v": "तस्यार्जुनो धनुः सूतं केतुमश्वांश्च सायकैः । हत्वा सप्तभिरेकैकं छत्रं चिच्छेद पत्रिणा ।।"},
{"c": "8.21", "n": "20", "i": 42458, "v": "नवमं च समासाद्य व्यसृजत्प्रतिघातिनम् । दुर्योधनायेषुवरं तं द्रौणिः सप्तधाच्छिनत् ।।"},
{"c": "8.21", "n": "21", "i": 42459, "v": "ततो द्रौणेर्धनुश्छित्त्वा हत्वा चाश्ववराञ्शरैः । कृपस्यापि तथात्युग्रं धनुश्चिच्छेद पाण्डवः ।।"},
{"c": "8.21", "n": "22", "i": 42460, "v": "हार्दिक्यस्य धनुश्छित्त्वा ध्वजं चाश्वं तथावधीत् । दुःशासनस्येषुवरं छित्त्वा राधेयमभ्ययात् ।।"},
{"c": "8.21", "n": "23", "i": 42461, "v": "अथ सात्यकिमुत्सृज्य त्वरन्कर्णोऽर्जुनं त्रिभिः । विद्ध्वा विव्याध विंशत्या कृष्णं पार्थं पुनस्त्रिभिः ।।"},
{"c": "8.21", "n": "24", "i": 42462, "v": "अथ सात्यकिरागत्य कर्णं विद्ध्वा शितैः शरैः । नवत्या नवभिश्चोग्रैः शतेन पुनरार्दयत् ।।"},
{"c": "8.21", "n": "25", "i": 42463, "v": "ततः प्रवीराः पाण्डूनां सर्वे कर्णमपीडयन् । युधामन्युः शिखण्डी च द्रौपदेयाः प्रभद्रकाः ।।"},
{"c": "8.21", "n": "26", "i": 42464, "v": "उत्तमौजा युयुत्सुश्च यमौ पार्षत एव च । चेदिकारूषमत्स्यानां केकयानां च यद्बलम् । चेकितानश्च बलवान्धर्मराजश्च सुव्रतः ।।"},
{"c": "8.21", "n": "27", "i": 42465, "v": "एते रथाश्वद्विरदैः पत्तिभिश्चोग्रविक्रमैः । परिवार्य रणे कर्णं नानाशस्त्रैरवाकिरन् । भाषन्तो वाग्भिरुग्राभिः सर्वे कर्णवधे वृताः ।।"},
{"c": "8.21", "n": "28", "i": 42466, "v": "तां शस्त्रवृष्टिं बहुधा छित्त्वा कर्णः शितैः शरैः । अपोवाह स्म तान्सर्वान्द्रुमान्भङ्क्त्वेव मारुतः ।।"},
{"c": "8.21", "n": "29", "i": 42467, "v": "रथिनः समहामात्रान्गजानश्वान्ससादिनः । शरव्रातांश्च संक्रुद्धो निघ्नन्कर्णो व्यदृश्यत ।।"},
{"c": "8.21", "n": "30", "i": 42468, "v": "तद्वध्यमानं पाण्डूनां बलं कर्णास्त्रतेजसा । विशस्त्रक्षतदेहं च प्राय आसीत्पराङ्मुखम् ।।"},
{"c": "8.21", "n": "31", "i": 42469, "v": "अथ कर्णास्त्रमस्त्रेण प्रतिहत्यार्जुनः स्वयम् । दिशः खं चैव भूमिं च प्रावृणोच्छरवृष्टिभिः ।।"},
{"c": "8.21", "n": "32", "i": 42470, "v": "मुसलानीव निष्पेतुः परिघा इव चेषवः । शतघ्न्य इव चाप्यन्ये वज्राण्युग्राणि वापरे ।।"},
{"c": "8.21", "n": "33", "i": 42471, "v": "तैर्वध्यमानं तत्सैन्यं सपत्त्यश्वरथद्विपम् । निमीलिताक्षमत्यर्थमुदभ्राम्यत्समन्ततः ।।"},
{"c": "8.21", "n": "34", "i": 42472, "v": "निष्कैवल्यं तदा युद्धं प्रापुरश्वनरद्विपाः । वध्यमानाः शरैरन्ये तदा भीताः प्रदुद्रुवुः ।।"},
{"c": "8.21", "n": "35", "i": 42473, "v": "एवं तेषां तदा युद्धे संसक्तानां जयैषिणाम् । गिरिमस्तं समासाद्य प्रत्यपद्यत भानुमान् ।।"},
{"c": "8.21", "n": "36", "i": 42474, "v": "तमसा च महाराज रजसा च विशेषतः । न किंचित्प्रत्यपश्याम शुभं वा यदि वाशुभम् ।।"},
{"c": "8.21", "n": "37", "i": 42475, "v": "ते त्रसन्तो महेष्वासा रात्रियुद्धस्य भारत । अपयानं ततश्चक्रुः सहिताः सर्ववाजिभिः ।।"},
{"c": "8.21", "n": "38", "i": 42476, "v": "कौरवेषु च यातेषु तदा राजन्दिनक्षये । जयं सुमनसः प्राप्य पार्थाः स्वशिबिरं ययुः ।।"},
{"c": "8.21", "n": "39", "i": 42477, "v": "वादित्रशब्दैर्विविधैः सिंहनादैश्च नर्तितैः । परानवहसन्तश्च स्तुवन्तश्चाच्युतार्जुनौ ।।"},
{"c": "8.21", "n": "40", "i": 42478, "v": "कृतेऽवहारे तैर्वीरैः सैनिकाः सर्व एव ते । आशिषः पाण्डवेयेषु प्रायुज्यन्त नरेश्वराः ।।"},
{"c": "8.21", "n": "41", "i": 42479, "v": "ततः कृतेऽवहारे च प्रहृष्टाः कुरुपाण्डवाः । निशायां शिबिरं गत्वा न्यविशन्त नरेश्वराः ।।"},
{"c": "8.21", "n": "42", "i": 42480, "v": "यक्षरक्षःपिशाचाश्च श्वापदानि च संघशः । जग्मुरायोधनं घोरं रुद्रस्यानर्तनोपमम् ।।"},
{"c": "8.22", "t": "धृतराष्ट्र उवाच ।"},
{"c": "8.22", "n": "1", "i": 42481, "v": "स्वेन च्छन्देन नः सर्वान्नावधीद्व्यक्तमर्जुनः । न ह्यस्य समरे मुच्येतान्तकोऽप्याततायिनः ।।"},
{"c": "8.22", "n": "2", "i": 42482, "v": "पार्थो ह्येकोऽहरद्भद्रामेकश्चाग्निमतर्पयत् । एकश्चेमां महीं जित्वा चक्रे बलिभृतो नृपान् ।।"},
{"c": "8.22", "n": "3", "i": 42483, "v": "एको निवातकवचानवधीद्दिव्यकार्मुकः । एकः किरातरूपेण स्थितं शर्वमयोधयत् ।।"},
{"c": "8.22", "n": "4", "i": 42484, "v": "एकोऽभ्यरक्षद्भरतानेको भवमतोषयत् । तेनैकेन जिताः सर्वे मदीया उग्रतेजसः । ते न निन्द्याः प्रशस्याश्च यत्ते चक्रुर्ब्रवीहि तत् ।।"},
{"c": "8.22", "t": "संजय उवाच ।"},
{"c": "8.22", "n": "5", "i": 42485, "v": "हतप्रहतविध्वस्ता विवर्मायुधवाहनाः । दीनस्वरा दूयमाना मानिनः शत्रुभिर्जिताः ।।"},
{"c": "8.22", "n": "6", "i": 42486, "v": "शिबिरस्थाः पुनर्मन्त्रं मन्त्रयन्ति स्म कौरवाः । भग्नदंष्ट्रा हतविषाः पदाक्रान्ता इवोरगाः ।।"},
{"c": "8.22", "n": "7", "i": 42487, "v": "तानब्रवीत्ततः कर्णः क्रुद्धः सर्प इव श्वसन् । करं करेणाभिपीड्य प्रेक्षमाणस्तवात्मजम् ।।"},
{"c": "8.22", "n": "8", "i": 42488, "v": "यत्तो दृढश्च दक्षश्च धृतिमानर्जुनः सदा । स बोधयति चाप्येनं प्राप्तकालमधोक्षजः ।।"},
{"c": "8.22", "n": "9", "i": 42489, "v": "सहसास्त्रविसर्गेण वयं तेनाद्य वञ्चिताः । श्वस्त्वहं तस्य संकल्पं सर्वं हन्ता महीपते ।।"},
{"c": "8.22", "n": "10", "i": 42490, "v": "एवमुक्तस्तथेत्युक्त्वा सोऽनुजज्ञे नृपोत्तमान् । सुखोषितास्ते रजनीं हृष्टा युद्धाय निर्ययुः ।।"},
{"c": "8.22", "n": "11", "i": 42491, "v": "तेऽपश्यन्विहितं व्यूहं धर्मराजेन दुर्जयम् । प्रयत्नात्कुरुमुख्येन बृहस्पत्युशनोमतात् ।।"},
{"c": "8.22", "n": "12", "i": 42492, "v": "अथ प्रतीपकर्तारं सततं विजितात्मनाम् । सस्मार वृषभस्कन्धं कर्णं दुर्योधनस्तदा ।।"},
{"c": "8.22", "n": "13", "i": 42493, "v": "पुरंदरसमं युद्धे मरुद्गणसमं बले । कार्तवीर्यसमं वीर्ये कर्णं राज्ञोऽगमन्मनः । सूतपुत्रं महेष्वासं बन्धुमात्ययिकेष्विव ।।"},
{"c": "8.22", "t": "धृतराष्ट्र उवाच ।"},
{"c": "8.22", "n": "14", "i": 42494, "v": "यद्वोऽगमन्मनो मन्दाः कर्णं वैकर्तनं तदा । अप्यद्राक्षत तं यूयं शीतार्ता इव भास्करम् ।।"},
{"c": "8.22", "n": "15", "i": 42495, "v": "कृतेऽवहारे सैन्यानां प्रवृत्ते च रणे पुनः । कथं वैकर्तनः कर्णस्तत्रायुध्यत संजय । कथं च पाण्डवाः सर्वे युयुधुस्तत्र सूतजम् ।।"},
{"c": "8.22", "n": "16", "i": 42496, "v": "कर्णो ह्येको महाबाहुर्हन्यात्पार्थान्ससोमकान् । कर्णस्य भुजयोर्वीर्यं शक्रविष्णुसमं मतम् । तथास्त्राणि सुघोराणि विक्रमश्च महात्मनः ।।"},
{"c": "8.22", "n": "17", "i": 42497, "v": "दुर्योधनं तदा दृष्ट्वा पाण्डवेन भृशार्दितम् । पराक्रान्तान्पाण्डुसुतान्दृष्ट्वा चापि महाहवे ।।"},
{"c": "8.22", "n": "18", "i": 42498, "v": "कर्णमाश्रित्य संग्रामे दर्पो दुर्योधने पुनः । जेतुमुत्सहते पार्थान्सपुत्रान्सहकेशवान् ।।"},
{"c": "8.22", "n": "19", "i": 42499, "v": "अहो बत महद्दुःखं यत्र पाण्डुसुतान्रणे । नातरद्रभसः कर्णो दैवं नूनं परायणम् । अहो द्यूतस्य निष्ठेयं घोरा संप्रति वर्तते ।।"},
{"c": "8.22", "n": "20", "i": 42500, "v": "अहो दुःखानि तीव्राणि दुर्योधनकृतान्यहम् । सहिष्यामि सुघोराणि शल्यभूतानि संजय ।।"},
{"c": "8.22", "n": "21", "i": 42501, "v": "सौबलं च तथा तात नीतिमानिति मन्यते ।।"},
{"c": "8.22", "n": "22", "i": 42502, "v": "युद्धेषु नाम दिव्येषु वर्तमानेषु संजय । अश्रौषं निहतान्पुत्रान्नित्यमेव च निर्जितान् ।।"},
{"c": "8.22", "n": "23", "i": 42503, "v": "न पाण्डवानां समरे कश्चिदस्ति निवारकः । स्त्रीमध्यमिव गाहन्ति दैवं हि बलवत्तरम् ।।"},
{"c": "8.22", "t": "संजय उवाच ।"},
{"c": "8.22", "n": "24", "i": 42504, "v": "अतिक्रान्तं हि यत्कार्यं पश्चाच्चिन्तयतीति च । तच्चास्य न भवेत्कार्यं चिन्तया च विनश्यति ।।"},
{"c": "8.22", "n": "25", "i": 42505, "v": "तदिदं तव कार्यं तु दूरप्राप्तं विजानता । न कृतं यत्त्वया पूर्वं प्राप्ताप्राप्तविचारणे ।।"},
{"c": "8.22", "n": "26", "i": 42506, "v": "उक्तोऽसि बहुधा राजन्मा युध्यस्वेति पाण्डवैः । गृह्णीषे न च तन्मोहात्पाण्डवेषु विशां पते ।।"},
{"c": "8.22", "n": "27", "i": 42507, "v": "त्वया पापानि घोराणि समाचीर्णानि पाण्डुषु । त्वत्कृते वर्तते घोरः पार्थिवानां जनक्षयः ।।"},
{"c": "8.22", "n": "28", "i": 42508, "v": "तत्त्विदानीमतिक्रम्य मा शुचो भरतर्षभ । शृणु सर्वं यथावृत्तं घोरं वैशसमच्युत ।।"},
{"c": "8.22", "n": "29", "i": 42509, "v": "प्रभातायां रजन्यां तु कर्णो राजानमभ्ययात् । समेत्य च महाबाहुर्दुर्योधनमभाषत ।।"},
{"c": "8.22", "n": "30", "i": 42510, "v": "अद्य राजन्समेष्यामि पाण्डवेन यशस्विना । हनिष्यामि च तं वीरं स वा मां निहनिष्यति ।।"},
{"c": "8.22", "n": "31", "i": 42511, "v": "बहुत्वान्मम कार्याणां तथा पार्थस्य पार्थिव । नाभूत्समागमो राजन्मम चैवार्जुनस्य च ।।"},
{"c": "8.22", "n": "32", "i": 42512, "v": "इदं तु मे यथाप्रज्ञं शृणु वाक्यं विशां पते । अनिहत्य रणे पार्थं नाहमेष्यामि भारत ।।"},
{"c": "8.22", "n": "33", "i": 42513, "v": "हतप्रवीरे सैन्येऽस्मिन्मयि चैव स्थिते युधि । अभियास्यति मां पार्थः शक्रशक्त्या विनाकृतम् ।।"},
{"c": "8.22", "n": "34", "i": 42514, "v": "ततः श्रेयस्करं यत्ते तन्निबोध जनेश्वर । आयुधानां च यद्वीर्यं द्रव्याणामर्जुनस्य च ।।"},
{"c": "8.22", "n": "35", "i": 42515, "v": "कायस्य महतो भेदे लाघवे दूरपातने । सौष्ठवे चास्त्रयोगे च सव्यसाची न मत्समः ।।"},
{"c": "8.22", "n": "36", "i": 42516, "v": "सर्वायुधमहामात्रं विजयं नाम तद्धनुः । इन्द्रार्थमभिकामेन निर्मितं विश्वकर्मणा ।।"},
{"c": "8.22", "n": "37", "i": 42517, "v": "येन दैत्यगणान्राजञ्जितवान्वै शतक्रतुः । यस्य घोषेण दैत्यानां विमुह्यन्ति दिशो दश । तद्भार्गवाय प्रायच्छच्छक्रः परमसंमतम् ।।"},
{"c": "8.22", "n": "38", "i": 42518, "v": "तद्दिव्यं भार्गवो मह्यमददाद्धनुरुत्तमम् । येन योत्स्ये महाबाहुमर्जुनं जयतां वरम् । यथेन्द्रः समरे सर्वान्दैतेयान्वै समागतान् ।।"},
{"c": "8.22", "n": "39", "i": 42519, "v": "धनुर्घोरं रामदत्तं गाण्डीवात्तद्विशिष्यते । त्रिःसप्तकृत्वः पृथिवी धनुषा तेन निर्जिता ।।"},
{"c": "8.22", "n": "40", "i": 42520, "v": "धनुषो यस्य कर्माणि दिव्यानि प्राह भार्गवः । तद्रामो ह्यददान्मह्यं येन योत्स्यामि पाण्डवम् ।।"},
{"c": "8.22", "n": "41", "i": 42521, "v": "अद्य दुर्योधनाहं त्वां नन्दयिष्ये सबान्धवम् । निहत्य समरे वीरमर्जुनं जयतां वरम् ।।"},
{"c": "8.22", "n": "42", "i": 42522, "v": "सपर्वतवनद्वीपा हतद्विड्भूः ससागरा । पुत्रपौत्रप्रतिष्ठा ते भविष्यत्यद्य पार्थिव ।।"},
{"c": "8.22", "n": "43", "i": 42523, "v": "नासाध्यं विद्यते मेऽद्य त्वत्प्रियार्थं विशेषतः । सम्यग्धर्मानुरक्तस्य सिद्धिरात्मवतो यथा ।।"},
{"c": "8.22", "n": "44", "i": 42524, "v": "न हि मां समरे सोढुं स शक्तोऽग्निं तरुर्यथा । अवश्यं तु मया वाच्यं येन हीनोऽस्मि फल्गुनात् ।।"},
{"c": "8.22", "n": "45", "i": 42525, "v": "ज्या तस्य धनुषो दिव्या तथाक्षय्यौ महेषुधी । तस्य दिव्यं धनुः श्रेष्ठं गाण्डीवमजरं युधि ।।"},
{"c": "8.22", "n": "46", "i": 42526, "v": "विजयं च महद्दिव्यं ममापि धनुरुत्तमम् । तत्राहमधिकः पार्थाद्धनुषा तेन पार्थिव ।।"},
{"c": "8.22", "n": "47", "i": 42527, "v": "मया चाभ्यधिको वीरः पाण्डवस्तन्निबोध मे । रश्मिग्राहश्च दाशार्हः सर्वलोकनमस्कृतः ।।"},
{"c": "8.22", "n": "48", "i": 42528, "v": "अग्निदत्तश्च वै दिव्यो रथः काञ्चनभूषणः । अच्छेद्यः सर्वतो वीर वाजिनश्च मनोजवाः । ध्वजश्च दिव्यो द्युतिमान्वानरो विस्मयंकरः ।।"},
{"c": "8.22", "n": "49", "i": 42529, "v": "कृष्णश्च स्रष्टा जगतो रथं तमभिरक्षति । एभिर्द्रव्यैरहं हीनो योद्धुमिच्छामि पाण्डवम् ।।"},
{"c": "8.22", "n": "50", "i": 42530, "v": "अयं तु सदृशो वीरः शल्यः समितिशोभनः । सारथ्यं यदि मे कुर्याद्ध्रुवस्ते विजयो भवेत् ।।"},
{"c": "8.22", "n": "51", "i": 42531, "v": "तस्य मे सारथिः शल्यो भवत्वसुकरः परैः । नाराचान्गार्ध्रपत्रांश्च शकटानि वहन्तु मे ।।"},
{"c": "8.22", "n": "52", "i": 42532, "v": "रथाश्च मुख्या राजेन्द्र युक्ता वाजिभिरुत्तमैः । आयान्तु पश्चात्सततं मामेव भरतर्षभ ।।"},
{"c": "8.22", "n": "53", "i": 42533, "v": "एवमभ्यधिकः पार्थाद्भविष्यामि गुणैरहम् । शल्यो ह्यभ्यधिकः कृष्णादर्जुनादधिको ह्यहम् ।।"},
{"c": "8.22", "n": "54", "i": 42534, "v": "यथाश्वहृदयं वेद दाशार्हः परवीरहा । तथा शल्योऽपि जानीते हयानां वै महारथः ।।"},
{"c": "8.22", "n": "55", "i": 42535, "v": "बाहुवीर्ये समो नास्ति मद्रराजस्य कश्चन । तथास्त्रैर्मत्समो नास्ति कश्चिदेव धनुर्धरः ।।"},
{"c": "8.22", "n": "56", "i": 42536, "v": "तथा शल्यसमो नास्ति हययाने ह कश्चन । सोऽयमभ्यधिकः पार्थाद्भविष्यति रथो मम ।।"},
{"c": "8.22", "n": "57", "i": 42537, "v": "एतत्कृतं महाराज त्वयेच्छामि परंतप । एवं कृते कृतं मह्यं सर्वकामैर्भविष्यति ।।"},
{"c": "8.22", "n": "58", "i": 42538, "v": "ततो द्रष्टासि समरे यत्करिष्यामि भारत । सर्वथा पाण्डवान्सर्वाञ्जेष्याम्यद्य समागतान् ।।"},
{"c": "8.22", "t": "दुर्योधन उवाच ।"},
{"c": "8.22", "n": "59", "i": 42539, "v": "सर्वमेतत्करिष्यामि यथा त्वं कर्ण मन्यसे । सोपासङ्गा रथाः साश्वा अनुयास्यन्ति सूतज ।।"},
{"c": "8.22", "n": "60", "i": 42540, "v": "नाराचान्गार्ध्रपक्षांश्च शकटानि वहन्तु ते । अनुयास्याम कर्ण त्वां वयं सर्वे च पार्थिवाः ।।"},
{"c": "8.22", "t": "संजय उवाच ।"},
{"c": "8.22", "n": "61", "i": 42541, "v": "एवमुक्त्वा महाराज तव पुत्राः प्रतापवान् । अभिगम्याब्रवीद्राजा मद्रराजमिदं वचः ।।"},
{"c": "8.23", "t": "संजय उवाच ।"},
{"c": "8.23", "n": "1", "i": 42542, "v": "पुत्रस्तव महाराज मद्रराजमिदं वचः । विनयेनोपसंगम्य प्रणयाद्वाक्यमब्रवीत् ।।"},
{"c": "8.23", "n": "2", "i": 42543, "v": "सत्यव्रत महाभाग द्विषतामघवर्धन । मद्रेश्वर रणे शूर परसैन्यभयंकर ।।"},
{"c": "8.23", "n": "3", "i": 42544, "v": "श्रुतवानसि कर्णस्य ब्रुवतो वदतां वर । यथा नृपतिसिंहानां मध्ये त्वां वरयत्ययम् ।।"},
{"c": "8.23", "n": "4", "i": 42545, "v": "तस्मात्पार्थविनाशार्थं हितार्थं मम चैव हि । सारथ्यं रथिनां श्रेष्ठ सुमनाः कर्तुमर्हसि ।।"},
{"c": "8.23", "n": "5", "i": 42546, "v": "अस्याभीशुग्रहो लोके नान्योऽस्ति भवता समः । स पातु सर्वतः कर्णं भवान्ब्रह्मेव शंकरम् ।।"},
{"c": "8.23", "n": "6", "i": 42547, "v": "पार्थस्य सचिवः कृष्णो यथाभीशुग्रहो वरः । तथा त्वमपि राधेयं सर्वतः परिपालय ।।"},
{"c": "8.23", "n": "7", "i": 42548, "v": "भीष्मो द्रोणः कृपः कर्णो भवान्भोजश्च वीर्यवान् । शकुनिः सौबलो द्रौणिरहमेव च नो बलम् । एषामेव कृतो भागो नवधा पृतनापते ।।"},
{"c": "8.23", "n": "8", "i": 42549, "v": "नैव भागोऽत्र भीष्मस्य द्रोणस्य च महात्मनः । ताभ्यामतीत्य तौ भागौ निहता मम शत्रवः ।।"},
{"c": "8.23", "n": "9", "i": 42550, "v": "वृद्धौ हि तौ नरव्याघ्रौ छलेन निहतौ च तौ । कृत्वा नसुकरं कर्म गतौ स्वर्गमितोऽनघ ।।"},
{"c": "8.23", "n": "10", "i": 42551, "v": "तथान्ये पुरुषव्याघ्राः परैर्विनिहता युधि । अस्मदीयाश्च बहवः स्वर्गायोपगता रणे । त्यक्त्वा प्राणान्यथाशक्ति चेष्टाः कृत्वा च पुष्कलाः ।।"},
{"c": "8.23", "n": "11", "i": 42552, "v": "कर्णो ह्येको महाबाहुरस्मत्प्रियहिते रतः । भवांश्च पुरुषव्याघ्र सर्वलोकमहारथः । तस्मिञ्जयाशा विपुला मम मद्रजनाधिप ।।"},
{"c": "8.23", "n": "12", "i": 42553, "v": "पार्थस्य समरे कृष्णो यथाभीशुवरग्रहः । तेन युक्तो रणे पार्थो रक्ष्यमाणश्च पार्थिव । यानि कर्माणि कुरुते प्रत्यक्षाणि तथैव ते ।।"},
{"c": "8.23", "n": "13", "i": 42554, "v": "पूर्वं न समरे ह्येवमवधीदर्जुनो रिपून् । अहन्यहनि मद्रेश द्रावयन्दृश्यते युधि ।।"},
{"c": "8.23", "n": "14", "i": 42555, "v": "भागोऽवशिष्टः कर्णस्य तव चैव महाद्युते । तं भागं सह कर्णेन युगपन्नाशयाहवे ।।"},
{"c": "8.23", "n": "15", "i": 42556, "v": "सूर्यारुणौ यथा दृष्ट्वा तमो नश्यति मारिष । तथा नश्यन्तु कौन्तेयाः सपाञ्चालाः ससृञ्जयाः ।।"},
{"c": "8.23", "n": "16", "i": 42557, "v": "रथानां प्रवरः कर्णो यन्तॄणां प्रवरो भवान् । संनिपातः समो लोके भवतोर्नास्ति कश्चन ।।"},
{"c": "8.23", "n": "17", "i": 42558, "v": "यथा सर्वास्ववस्थासु वार्ष्णेयः पाति पाण्डवम् । तथा भवान्परित्रातु कर्णं वैकर्तनं रणे ।।"},
{"c": "8.23", "n": "18", "i": 42559, "v": "त्वया सारथिना ह्येष अप्रधृष्यो भविष्यति । देवतानामपि रणे सशक्राणां महीपते । किं पुनः पाण्डवेयानां मातिशङ्कीर्वचो मम ।।"},
{"c": "8.23", "n": "19", "i": 42560, "v": "दुर्योधनवचः श्रुत्वा शल्यः क्रोधसमन्वितः । त्रिशिखां भ्रुकुटीं कृत्वा धुन्वन्हस्तौ पुनः पुनः ।।"},
{"c": "8.23", "n": "20", "i": 42561, "v": "क्रोधरक्ते महानेत्रे परिवर्त्य महाभुजः । कुलैश्वर्यश्रुतिबलैर्दृप्तः शल्योऽब्रवीदिदम् ।।"},
{"c": "8.23", "n": "21", "i": 42562, "v": "अवमन्यसे मां गान्धारे ध्रुवं मां परिशङ्कसे । यन्मां ब्रवीषि विस्रब्धं सारथ्यं क्रियतामिति ।।"},
{"c": "8.23", "n": "22", "i": 42563, "v": "अस्मत्तोऽभ्यधिकं कर्णं मन्यमानः प्रशंससि । न चाहं युधि राधेयं गणये तुल्यमात्मना ।।"},
{"c": "8.23", "n": "23", "i": 42564, "v": "आदिश्यतामभ्यधिको ममांशः पृथिवीपते । तमहं समरे हत्वा गमिष्यामि यथागतम् ।।"},
{"c": "8.23", "n": "24", "i": 42565, "v": "अथ वाप्येक एवाहं योत्स्यामि कुरुनन्दन । पश्य वीर्यं ममाद्य त्वं संग्रामे दहतो रिपून् ।।"},
{"c": "8.23", "n": "25", "i": 42566, "v": "न चाभिकामान्कौरव्य विधाय हृदये पुमान् । अस्मद्विधः प्रवर्तेत मा मा त्वमतिशङ्किथाः ।।"},
{"c": "8.23", "n": "26", "i": 42567, "v": "युधि चाप्यवमानो मे न कर्तव्यः कथंचन । पश्य हीमौ मम भुजौ वज्रसंहननोपमौ ।।"},
{"c": "8.23", "n": "27", "i": 42568, "v": "धनुः पश्य च मे चित्रं शरांश्चाशीविषोपमान् । रथं पश्य च मे कॢप्तं सदश्वैर्वातवेगितैः । गदां च पश्य गान्धारे हेमपट्टविभूषिताम् ।।"},
{"c": "8.23", "n": "28", "i": 42569, "v": "दारयेयं महीं क्रुद्धो विकिरेयं च पर्वतान् । शोषयेयं समुद्रांश्च तेजसा स्वेन पार्थिव ।।"},
{"c": "8.23", "n": "29", "i": 42570, "v": "तन्मामेवंविधं जानन्समर्थमरिनिग्रहे । कस्माद्युनक्षि सारथ्ये न्यूनस्याधिरथेर्नृप ।।"},
{"c": "8.23", "n": "30", "i": 42571, "v": "न नाम धुरि राजेन्द्र प्रयोक्तुं त्वमिहार्हसि । न हि पापीयसः श्रेयान्भूत्वा प्रेष्यत्वमुत्सहे ।।"},
{"c": "8.23", "n": "31", "i": 42572, "v": "यो ह्यभ्युपगतं प्रीत्या गरीयांसं वशे स्थितम् । वशे पापीयसो धत्ते तत्पापमधरोत्तरम् ।।"},
{"c": "8.23", "n": "32", "i": 42573, "v": "ब्राह्मणा ब्रह्मणा सृष्टा मुखात्क्षत्रमथोरसः । ऊरुभ्यामसृजद्वैश्याञ्शूद्रान्पद्भ्यामिति श्रुतिः । तेभ्यो वर्णविशेषाश्च प्रतिलोमानुलोमजाः ।।"},
{"c": "8.23", "n": "33", "i": 42574, "v": "अथान्योन्यस्य संयोगाच्चातुर्वर्ण्यस्य भारत । गोप्तारः संग्रहीतारो दातारः क्षत्रियाः स्मृताः ।।"},
{"c": "8.23", "n": "34", "i": 42575, "v": "याजनाध्यापनैर्विप्रा विशुद्धैश्च प्रतिग्रहैः । लोकस्यानुग्रहार्थाय स्थापिता ब्रह्मणा भुवि ।।"},
{"c": "8.23", "n": "35", "i": 42576, "v": "कृषिश्च पाशुपाल्यं च विशां दानं च सर्वशः । ब्रह्मक्षत्रविशां शूद्रा विहिताः परिचारकाः ।।"},
{"c": "8.23", "n": "36", "i": 42577, "v": "ब्रह्मक्षत्रस्य विहिताः सूता वै परिचारकाः । न विट्शूद्रस्य तत्रैव शृणु वाक्यं ममानघ ।।"},
{"c": "8.23", "n": "37", "i": 42578, "v": "सोऽहं मूर्धावसिक्तः सन्राजर्षिकुलसंभवः । महारथः समाख्यातः सेव्यः स्तव्यश्च बन्दिनाम् ।।"},
{"c": "8.23", "n": "38", "i": 42579, "v": "सोऽहमेतादृशो भूत्वा नेहारिकुलमर्दन । सूतपुत्रस्य संग्रामे सारथ्यं कर्तुमुत्सहे ।।"},
{"c": "8.23", "n": "39", "i": 42580, "v": "अवमानमहं प्राप्य न योत्स्यामि कथंचन । आपृच्छ्य त्वाद्य गान्धारे गमिष्यामि यथागतम् ।।"},
{"c": "8.23", "n": "40", "i": 42581, "v": "एवमुक्त्वा नरव्याघ्रः शल्यः समितिशोभनः । उत्थाय प्रययौ तूर्णं राजमध्यादमर्षितः ।।"},
{"c": "8.23", "n": "41", "i": 42582, "v": "प्रणयाद्बहुमानाच्च तं निगृह्य सुतस्तव । अब्रवीन्मधुरं वाक्यं साम सर्वार्थसाधकम् ।।"},
{"c": "8.23", "n": "42", "i": 42583, "v": "यथा शल्य त्वमात्थेदमेवमेतदसंशयम् । अभिप्रायस्तु मे कश्चित्तं निबोध जनेश्वर ।।"},
{"c": "8.23", "n": "43", "i": 42584, "v": "न कर्णोऽभ्यधिकस्त्वत्तः शङ्के नैव कथंचन । न हि मद्रेश्वरो राजा कुर्याद्यदनृतं भवेत् ।।"},
{"c": "8.23", "n": "44", "i": 42585, "v": "ऋतमेव हि पूर्वास्ते वहन्ति पुरुषोत्तमाः । तस्मादार्तायनिः प्रोक्तो भवानिति मतिर्मम ।।"},
{"c": "8.23", "n": "45", "i": 42586, "v": "शल्यभूतश्च शत्रूणां यस्मात्त्वं भुवि मानद । तस्माच्छल्येति ते नाम कथ्यते पृथिवीपते ।।"},
{"c": "8.23", "n": "46", "i": 42587, "v": "यदेव व्याहृतं पूर्वं भवता भूरिदक्षिण । तदेव कुरु धर्मज्ञ मदर्थं यद्यदुच्यसे ।।"},
{"c": "8.23", "n": "47", "i": 42588, "v": "न च त्वत्तो हि राधेयो न चाहमपि वीर्यवान् । वृणीमस्त्वां हयाग्र्याणां यन्तारमिति संयुगे ।।"},
{"c": "8.23", "n": "48", "i": 42589, "v": "यथा ह्यभ्यधिकं कर्णं गुणैस्तात धनंजयात् । वासुदेवादपि त्वां च लोकोऽयमिति मन्यते ।।"},
{"c": "8.23", "n": "49", "i": 42590, "v": "कर्णो ह्यभ्यधिकः पार्थादस्त्रैरेव नरर्षभ । भवानप्यधिकः कृष्णादश्वयाने बले तथा ।।"},
{"c": "8.23", "n": "50", "i": 42591, "v": "यथाश्वहृदयं वेद वासुदेवो महामनाः । द्विगुणं त्वं तथा वेत्थ मद्रराज न संशयः ।।"},
{"c": "8.23", "t": "शल्य उवाच ।"},
{"c": "8.23", "n": "51", "i": 42592, "v": "यन्मा ब्रवीषि गान्धारे मध्ये सैन्यस्य कौरव । विशिष्टं देवकीपुत्रात्प्रीतिमानस्म्यहं त्वयि ।।"},
{"c": "8.23", "n": "52", "i": 42593, "v": "एष सारथ्यमातिष्ठे राधेयस्य यशस्विनः । युध्यतः पाण्डवाग्र्येण यथा त्वं वीर मन्यसे ।।"},
{"c": "8.23", "n": "53", "i": 42594, "v": "समयश्च हि मे वीर कश्चिद्वैकर्तनं प्रति । उत्सृजेयं यथाश्रद्धमहं वाचोऽस्य संनिधौ ।।"},
{"c": "8.23", "t": "संजय उवाच ।"},
{"c": "8.23", "n": "54", "i": 42595, "v": "तथेति राजन्पुत्रस्ते सह कर्णेन भारत । अब्रवीन्मद्रराजस्य सुतं भरतसत्तम ।।"},
{"c": "8.24", "t": "दुर्योधन उवाच ।"},
{"c": "8.24", "n": "1", "i": 42596, "v": "भूय एव तु मद्रेश यत्ते वक्ष्यामि तच्छृणु । यथा पुरा वृत्तमिदं युद्धे देवासुरे विभो ।।"},
{"c": "8.24", "n": "2", "i": 42597, "v": "यदुक्तवान्पितुर्मह्यं मार्कण्डेयो महानृषिः । तदशेषेण ब्रुवतो मम राजर्षिसत्तम । त्वं निबोध न चाप्यत्र कर्तव्या ते विचारणा ।।"},
{"c": "8.24", "n": "3", "i": 42598, "v": "देवानामसुराणां च महानासीत्समागमः । बभूव प्रथमो राजन्संग्रामस्तारकामयः । निर्जिताश्च तदा दैत्या दैवतैरिति नः श्रुतम् ।।"},
{"c": "8.24", "n": "4", "i": 42599, "v": "निर्जितेषु च दैत्येषु तारकस्य सुतास्त्रयः । ताराक्षः कमलाक्षश्च विद्युन्माली च पार्थिव ।।"},
{"c": "8.24", "n": "5", "i": 42600, "v": "तप उग्रं समास्थाय नियमे परमे स्थिताः । तपसा कर्शयामासुर्देहान्स्वाञ्शत्रुतापन ।।"},
{"c": "8.24", "n": "6", "i": 42601, "v": "दमेन तपसा चैव नियमेन च पार्थिव । तेषां पितामहः प्रीतो वरदः प्रददौ वरान् ।।"},
{"c": "8.24", "n": "7", "i": 42602, "v": "अवध्यत्वं च ते राजन्सर्वभूतेषु सर्वदा । सहिता वरयामासुः सर्वलोकपितामहम् ।।"},
{"c": "8.24", "n": "8", "i": 42603, "v": "तानब्रवीत्तदा देवो लोकानां प्रभुरीश्वरः । नास्ति सर्वामरत्वं हि निवर्तध्वमतोऽसुराः । वरमन्यं वृणीध्वं वै यादृशं संप्ररोचते ।।"},
{"c": "8.24", "n": "9", "i": 42604, "v": "ततस्ते सहिता राजन्संप्रधार्यासकृद्बहु । सर्वलोकेश्वरं वाक्यं प्रणम्यैनमथाब्रुवन् ।।"},
{"c": "8.24", "n": "10", "i": 42605, "v": "अस्माकं त्वं वरं देव प्रयच्छेमं पितामह । वयं पुराणि त्रीण्येव समास्थाय महीमिमाम् । विचरिष्याम लोकेऽस्मिंस्त्वत्प्रसादपुरस्कृताः ।।"},
{"c": "8.24", "n": "11", "i": 42606, "v": "ततो वर्षसहस्रे तु समेष्यामः परस्परम् । एकीभावं गमिष्यन्ति पुराण्येतानि चानघ ।।"},
{"c": "8.24", "n": "12", "i": 42607, "v": "समागतानि चैतानि यो हन्याद्भगवंस्तदा । एकेषुणा देववरः स नो मृत्युर्भविष्यति । एवमस्त्विति तान्देवः प्रत्युक्त्वा प्राविशद्दिवम् ।।"},
{"c": "8.24", "n": "13", "i": 42608, "v": "ते तु लब्धवराः प्रीताः संप्रधार्य परस्परम् । पुरत्रयविसृष्ट्यर्थं मयं वव्रुर्महासुरम् । विश्वकर्माणमजरं दैत्यदानवपूजितम् ।।"},
{"c": "8.24", "n": "14", "i": 42609, "v": "ततो मयः स्वतपसा चक्रे धीमान्पुराणि ह । त्रीणि काञ्चनमेकं तु रौप्यं कार्ष्णायसं तथा ।।"},
{"c": "8.24", "n": "15", "i": 42610, "v": "काञ्चनं दिवि तत्रासीदन्तरिक्षे च राजतम् । आयसं चाभवद्भूमौ चक्रस्थं पृथिवीपते ।।"},
{"c": "8.24", "n": "16", "i": 42611, "v": "एकैकं योजनशतं विस्तारायामसंमितम् । गृहाट्टाट्टालकयुतं बृहत्प्राकारतोरणम् ।।"},
{"c": "8.24", "n": "17", "i": 42612, "v": "गुणप्रसवसंबाधमसंबाधमनामयम् । प्रासादैर्विविधैश्चैव द्वारैश्चाप्युपशोभितम् ।।"},
{"c": "8.24", "n": "18", "i": 42613, "v": "पुरेषु चाभवन्राजन्राजानो वै पृथक्पृथक् । काञ्चनं तारकाक्षस्य चित्रमासीन्महात्मनः । राजतं कमलाक्षस्य विद्युन्मालिन आयसम् ।।"},
{"c": "8.24", "n": "19", "i": 42614, "v": "त्रयस्ते दैत्यराजानस्त्रीँल्लोकानाशु तेजसा । आक्रम्य तस्थुर्वर्षाणां पूगान्नाम प्रजापतिः ।।"},
{"c": "8.24", "n": "20", "i": 42615, "v": "तेषां दानवमुख्यानां प्रयुतान्यर्बुदानि च । कोट्यश्चाप्रतिवीराणां समाजग्मुस्ततस्ततः । महदैश्वर्यमिच्छन्तस्त्रिपुरं दुर्गमाश्रिताः ।।"},
{"c": "8.24", "n": "21", "i": 42616, "v": "सर्वेषां च पुनस्तेषां सर्वयोगवहो मयः । तमाश्रित्य हि ते सर्वे अवर्तन्ताकुतोभयाः ।।"},
{"c": "8.24", "n": "22", "i": 42617, "v": "यो हि यं मनसा कामं दध्यौ त्रिपुरसंश्रयः । तस्मै कामं मयस्तं तं विदधे मायया तदा ।।"},
{"c": "8.24", "n": "23", "i": 42618, "v": "तारकाक्षसुतश्चासीद्धरिर्नाम महाबलः । तपस्तेपे परमकं येनातुष्यत्पितामहः ।।"},
{"c": "8.24", "n": "24", "i": 42619, "v": "स तुष्टमवृणोद्देवं वापी भवतु नः पुरे । शस्त्रैर्विनिहता यत्र क्षिप्ताः स्युर्बलवत्तराः ।।"},
{"c": "8.24", "n": "25", "i": 42620, "v": "स तु लब्ध्वा वरं वीरस्तारकाक्षसुतो हरिः । ससृजे तत्र वापीं तां मृतानां जीवनीं प्रभो ।।"},
{"c": "8.24", "n": "26", "i": 42621, "v": "येन रूपेण दैत्यस्तु येन वेषेण चैव ह । मृतस्तस्यां परिक्षिप्तस्तादृशेनैव जज्ञिवान् ।।"},
{"c": "8.24", "n": "27", "i": 42622, "v": "तां प्राप्य त्रैपुरस्थास्तु सर्वाँल्लोकान्बबाधिरे । महता तपसा सिद्धाः सुराणां भयवर्धनाः । न तेषामभवद्राजन्क्षयो युद्धे कथंचन ।।"},
{"c": "8.24", "n": "28", "i": 42623, "v": "ततस्ते लोभमोहाभ्यामभिभूता विचेतसः । निर्ह्रीकाः संस्थितिं सर्वे स्थापितां समलूलुपन् ।।"},
{"c": "8.24", "n": "29", "i": 42624, "v": "विद्राव्य सगणान्देवांस्तत्र तत्र तदा तदा । विचेरुः स्वेन कामेन वरदानेन दर्पिताः ।।"},
{"c": "8.24", "n": "30", "i": 42625, "v": "देवारण्यानि सर्वाणि प्रियाणि च दिवौकसाम् । ऋषीणामाश्रमान्पुण्यान्यूपाञ्जनपदांस्तथा । व्यनाशयन्त मर्यादा दानवा दुष्टचारिणः ।।"},
{"c": "8.24", "n": "31", "i": 42626, "v": "ते देवाः सहिताः सर्वे पितामहमरिंदम । अभिजग्मुस्तदाख्यातुं विप्रकारं सुरेतरैः ।।"},
{"c": "8.24", "n": "32", "i": 42627, "v": "ते तत्त्वं सर्वमाख्याय शिरसाभिप्रणम्य च । वधोपायमपृच्छन्त भगवन्तं पितामहम् ।।"},
{"c": "8.24", "n": "33", "i": 42628, "v": "श्रुत्वा तद्भगवान्देवो देवानिदमुवाच ह । असुराश्च दुरात्मानस्ते चापि विबुधद्विषः । अपराध्यन्ति सततं ये युष्मान्पीडयन्त्युत ।।"},
{"c": "8.24", "n": "34", "i": 42629, "v": "अहं हि तुल्यः सर्वेषां भूतानां नात्र संशयः । अधार्मिकास्तु हन्तव्या इत्यहं प्रब्रवीमि वः ।।"},
{"c": "8.24", "n": "35", "i": 42630, "v": "ते यूयं स्थाणुमीशानं जिष्णुमक्लिष्टकारिणम् । योद्धारं वृणुतादित्याः स तान्हन्ता सुरेतरान् ।।"},
{"c": "8.24", "n": "36", "i": 42631, "v": "इति तस्य वचः श्रुत्वा देवाः शक्रपुरोगमाः । ब्रह्माणमग्रतः कृत्वा वृषाङ्कं शरणं ययुः ।।"},
{"c": "8.24", "n": "37", "i": 42632, "v": "तपः परं समातस्थुर्गृणन्तो ब्रह्म शाश्वतम् । ऋषिभिः सह धर्मज्ञा भवं सर्वात्मना गताः ।।"},
{"c": "8.24", "n": "38", "i": 42633, "v": "तुष्टुवुर्वाग्भिरर्थ्याभिर्भयेष्वभयकृत्तमम् । सर्वात्मानं महात्मानं येनाप्तं सर्वमात्मना ।।"},
{"c": "8.24", "n": "39", "i": 42634, "v": "तपोविशेषैर्बहुभिर्योगं यो वेद चात्मनः । यः सांख्यमात्मनो वेद यस्य चात्मा वशे सदा ।।"},
{"c": "8.24", "n": "40", "i": 42635, "v": "ते तं ददृशुरीशानं तेजोराशिमुमापतिम् । अनन्यसदृशं लोके व्रतवन्तमकल्मषम् ।।"},
{"c": "8.24", "n": "41", "i": 42636, "v": "एकं च भगवन्तं ते नानारूपमकल्पयन् । आत्मनः प्रतिरूपाणि रूपाण्यथ महात्मनि । परस्परस्य चापश्यन्सर्वे परमविस्मिताः ।।"},
{"c": "8.24", "n": "42", "i": 42637, "v": "सर्वभूतमयं चेशं तमजं जगतः पतिम् । देवा ब्रह्मर्षयश्चैव शिरोभिर्धरणीं गताः ।।"},
{"c": "8.24", "n": "43", "i": 42638, "v": "तान्स्वस्तिवाक्येनाभ्यर्च्य समुत्थाप्य च शंकरः । ब्रूत ब्रूतेति भगवान्स्मयमानोऽभ्यभाषत ।।"},
{"c": "8.24", "n": "44", "i": 42639, "v": "त्र्यम्बकेणाभ्यनुज्ञातास्ततस्तेऽस्वस्थचेतसः । नमो नमस्तेऽस्तु विभो तत इत्यब्रुवन्भवम् ।।"},
{"c": "8.24", "n": "45", "i": 42640, "v": "नमो देवातिदेवाय धन्विने चातिमन्यवे । प्रजापतिमखघ्नाय प्रजापतिभिरीड्यसे ।।"},
{"c": "8.24", "n": "46", "i": 42641, "v": "नमः स्तुताय स्तुत्याय स्तूयमानाय मृत्यवे । विलोहिताय रुद्राय नीलग्रीवाय शूलिने ।।"},
{"c": "8.24", "n": "47", "i": 42642, "v": "अमोघाय मृगाक्षाय प्रवरायुधयोधिने । दुर्वारणाय शुक्राय ब्रह्मणे ब्रह्मचारिणे ।।"},
{"c": "8.24", "n": "48", "i": 42643, "v": "ईशानायाप्रमेयाय नियन्त्रे चर्मवाससे । तपोनित्याय पिङ्गाय व्रतिने कृत्तिवाससे ।।"},
{"c": "8.24", "n": "49", "i": 42644, "v": "कुमारपित्रे त्र्यक्षाय प्रवरायुधधारिणे । प्रपन्नार्तिविनाशाय ब्रह्मद्विट्संघघातिने ।।"},
{"c": "8.24", "n": "50", "i": 42645, "v": "वनस्पतीनां पतये नराणां पतये नमः । गवां च पतये नित्यं यज्ञानां पतये नमः ।।"},
{"c": "8.24", "n": "51", "i": 42646, "v": "नमोऽस्तु ते ससैन्याय त्र्यम्बकायोग्रतेजसे । मनोवाक्कर्मभिर्देव त्वां प्रपन्नान्भजस्व नः ।।"},
{"c": "8.24", "n": "52", "i": 42647, "v": "ततः प्रसन्नो भगवान्स्वागतेनाभिनन्द्य तान् । प्रोवाच व्येतु वस्त्रासो ब्रूत किं करवाणि वः ।।"},
{"c": "8.24", "n": "53", "i": 42648, "v": "पितृदेवर्षिसंघेभ्यो वरे दत्ते महात्मना । सत्कृत्य शंकरं प्राह ब्रह्मा लोकहितं वचः ।।"},
{"c": "8.24", "n": "54", "i": 42649, "v": "तवातिसर्गाद्देवेश प्राजापत्यमिदं पदम् । मयाधितिष्ठता दत्तो दानवेभ्यो महान्वरः ।।"},
{"c": "8.24", "n": "55", "i": 42650, "v": "तानतिक्रान्तमर्यादान्नान्यः संहर्तुमर्हति । त्वामृते भूतभव्येश त्वं ह्येषां प्रत्यरिर्वधे ।।"},
{"c": "8.24", "n": "56", "i": 42651, "v": "स त्वं देव प्रपन्नानां याचतां च दिवौकसाम् । कुरु प्रसादं देवेश दानवाञ्जहि शूलभृत् ।।"},
{"c": "8.24", "t": "श्रीभगवानुवाच ।"},
{"c": "8.24", "n": "57", "i": 42652, "v": "हन्तव्याः शत्रवः सर्वे युष्माकमिति मे मतिः । न त्वेकोऽहं वधे तेषां समर्थो वै सुरद्विषाम् ।।"},
{"c": "8.24", "n": "58", "i": 42653, "v": "ते यूयं सहिताः सर्वे मदीयेनास्त्रतेजसा । जयध्वं युधि ताञ्शत्रून्संघातो हि महाबलः ।।"},
{"c": "8.24", "t": "देवा ऊचुः ।"},
{"c": "8.24", "n": "59", "i": 42654, "v": "अस्मत्तेजोबलं यावत्तावद्द्विगुणमेव च । तेषामिति ह मन्यामो दृष्टतेजोबला हि ते ।।"},
{"c": "8.24", "t": "भगवानुवाच ।"},
{"c": "8.24", "n": "60", "i": 42655, "v": "वध्यास्ते सर्वतः पापा ये युष्मास्वपराधिनः । मम तेजोबलार्धेन सर्वांस्तान्घ्नत शात्रवान् ।।"},
{"c": "8.24", "t": "देवा ऊचुः ।"},
{"c": "8.24", "n": "61", "i": 42656, "v": "बिभर्तुं तेजसोऽर्धं ते न शक्ष्यामो महेश्वर । सर्वेषां नो बलार्धेन त्वमेव जहि शात्रवान् ।।"},
{"c": "8.24", "t": "दुर्योधन उवाच ।"},
{"c": "8.24", "n": "62", "i": 42657, "v": "ततस्तथेति देवेशस्तैरुक्तो राजसत्तम । अर्धमादाय सर्वेभ्यस्तेजसाभ्यधिकोऽभवत् ।।"},
{"c": "8.24", "n": "63", "i": 42658, "v": "स तु देवो बलेनासीत्सर्वेभ्यो बलवत्तरः । महादेव इति ख्यातस्तदाप्रभृति शंकरः ।।"},
{"c": "8.24", "n": "64", "i": 42659, "v": "ततोऽब्रवीन्महादेवो धनुर्बाणधरस्त्वहम् । हनिष्यामि रथेनाजौ तान्रिपून्वै दिवौकसः ।।"},
{"c": "8.24", "n": "65", "i": 42660, "v": "ते यूयं मे रथं चैव धनुर्बाणं तथैव च । पश्यध्वं यावदद्यैतान्पातयामि महीतले ।।"},
{"c": "8.24", "t": "देवा ऊचुः ।"},
{"c": "8.24", "n": "66", "i": 42661, "v": "मूर्तिसर्वस्वमादाय त्रैलोक्यस्य ततस्ततः । रथं ते कल्पयिष्याम देवेश्वर महौजसम् ।।"},
{"c": "8.24", "n": "67", "i": 42662, "v": "तथैव बुद्ध्या विहितं विश्वकर्मकृतं शुभम् । ततो विबुधशार्दूलास्तं रथं समकल्पयन् ।।"},
{"c": "8.24", "n": "68", "i": 42663, "v": "वन्धुरं पृथिवीं देवीं विशालपुरमालिनीम् । सपर्वतवनद्वीपां चक्रुर्भूतधरां तदा ।।"},
{"c": "8.24", "n": "69", "i": 42664, "v": "मन्दरं पर्वतं चाक्षं जङ्घास्तस्य महानदीः । दिशश्च प्रदिशश्चैव परिवारं रथस्य हि ।।"},
{"c": "8.24", "n": "70", "i": 42665, "v": "अनुकर्षान्ग्रहान्दीप्तान्वरूथं चापि तारकाः । धर्मार्थकामसंयुक्तं त्रिवेणुं चापि बन्धुरम् । ओषधीर्विविधास्तत्र नानापुष्पफलोद्गमाः ।।"},
{"c": "8.24", "n": "71", "i": 42666, "v": "सूर्याचन्द्रमसौ कृत्वा चक्रे रथवरोत्तमे । पक्षौ पूर्वापरौ तत्र कृते रात्र्यहनी शुभे ।।"},
{"c": "8.24", "n": "72", "i": 42667, "v": "दश नागपतीनीषां धृतराष्ट्रमुखान्दृढाम् । द्यां युगं युगचर्माणि संवर्तकबलाहकान् ।।"},
{"c": "8.24", "n": "73", "i": 42668, "v": "शम्यां धृतिं च मेधां च स्थितिं संनतिमेव च । ग्रहनक्षत्रताराभिश्चर्म चित्रं नभस्तलम् ।।"},
{"c": "8.24", "n": "74", "i": 42669, "v": "सुराम्बुप्रेतवित्तानां पतीँल्लोकेश्वरान्हयान् । सिनीवालीमनुमतिं कुहूं राकां च सुव्रताम् । योक्त्राणि चक्रुर्वाहानां रोहकांश्चापि कण्ठकम् ।।"},
{"c": "8.24", "n": "75", "i": 42670, "v": "कर्म सत्यं तपोऽर्थश्च विहितास्तत्र रश्मयः । अधिष्ठानं मनस्त्वासीत्परिरथ्यं सरस्वती ।।"},
{"c": "8.24", "n": "76", "i": 42671, "v": "नानावर्णाश्च चित्राश्च पताकाः पवनेरिताः । विद्युदिन्द्रधनुर्नद्धं रथं दीप्तं व्यदीपयत् ।।"},
{"c": "8.24", "n": "77", "i": 42672, "v": "एवं तस्मिन्महाराज कल्पिते रथसत्तमे । देवैर्मनुजशार्दूल द्विषतामभिमर्दने ।।"},
{"c": "8.24", "n": "78", "i": 42673, "v": "स्वान्यायुधानि मुख्यानि न्यदधाच्छंकरो रथे । रथयष्टिं वियत्कृष्टां स्थापयामास गोवृषम् ।।"},
{"c": "8.24", "n": "79", "i": 42674, "v": "ब्रह्मदण्डः कालदण्डो रुद्रदण्डस्तथा ज्वरः । परिस्कन्दा रथस्यास्य सर्वतोदिशमुद्यताः ।।"},
{"c": "8.24", "n": "80", "i": 42675, "v": "अथर्वाङ्गिरसावास्तां चक्ररक्षौ महात्मनः । ऋग्वेदः सामवेदश्च पुराणं च पुरःसराः ।।"},
{"c": "8.24", "n": "81", "i": 42676, "v": "इतिहासयजुर्वेदौ पृष्ठरक्षौ बभूवतुः । दिव्या वाचश्च विद्याश्च परिपार्श्वचराः कृताः ।।"},
{"c": "8.24", "n": "82", "i": 42677, "v": "तोत्त्रादयश्च राजेन्द्र वषट्कारस्तथैव च । ओंकारश्च मुखे राजन्नतिशोभाकरोऽभवत् ।।"},
{"c": "8.24", "n": "83", "i": 42678, "v": "विचित्रमृतुभिः षड्भिः कृत्वा संवत्सरं धनुः । तस्मान्नॄणां कालरात्रिर्ज्या कृता धनुषोऽजरा ।।"},
{"c": "8.24", "n": "84", "i": 42679, "v": "इषुश्चाप्यभवद्विष्णुर्ज्वलनः सोम एव च । अग्नीषोमौ जगत्कृत्स्नं वैष्णवं चोच्यते जगत् ।।"},
{"c": "8.24", "n": "85", "i": 42680, "v": "विष्णुश्चात्मा भगवतो भवस्यामिततेजसः । तस्माद्धनुर्ज्यासंस्पर्शं न विषेहुर्हरस्य ते ।।"},
{"c": "8.24", "n": "86", "i": 42681, "v": "तस्मिञ्शरे तिग्ममन्युर्मुमोचाविषहं प्रभुः । भृग्वङ्गिरोमन्युभवं क्रोधाग्निमतिदुःसहम् ।।"},
{"c": "8.24", "n": "87", "i": 42682, "v": "स नीललोहितो धूम्रः कृत्तिवासा भयंकरः । आदित्यायुतसंकाशस्तेजोज्वालावृतो ज्वलन् ।।"},
{"c": "8.24", "n": "88", "i": 42683, "v": "दुश्च्यावश्च्यावनो जेता हन्ता ब्रह्मद्विषां हरः । नित्यं त्राता च हन्ता च धर्माधर्माश्रिताञ्जनान् ।।"},
{"c": "8.24", "n": "89", "i": 42684, "v": "प्रमाथिभिर्घोररूपैर्भीमोदग्रैर्गणैर्वृतः । विभाति भगवान्स्थाणुस्तैरेवात्मगुणैर्वृतः ।।"},
{"c": "8.24", "n": "90", "i": 42685, "v": "तस्याङ्गानि समाश्रित्य स्थितं विश्वमिदं जगत् । जङ्गमाजङ्गमं राजञ्शुशुभेऽद्भुतदर्शनम् ।।"},
{"c": "8.24", "n": "91", "i": 42686, "v": "दृष्ट्वा तु तं रथं दिव्यं कवची स शरासनी । बाणमादत्त तं दिव्यं सोमविष्ण्वग्निसंभवम् ।।"},
{"c": "8.24", "n": "92", "i": 42687, "v": "तस्य वाजांस्ततो देवाः कल्पयां चक्रिरे विभोः । पुण्यगन्धवहं राजञ्श्वसनं राजसत्तम ।।"},
{"c": "8.24", "n": "93", "i": 42688, "v": "तमास्थाय महादेवस्त्रासयन्दैवतान्यपि । आरुरोह तदा यत्तः कम्पयन्निव रोदसी ।।"},
{"c": "8.24", "n": "94", "i": 42689, "v": "स शोभमानो वरदः खड्गी बाणी शरासनी । हसन्निवाब्रवीद्देवो सारथिः को भविष्यति ।।"},
{"c": "8.24", "n": "95", "i": 42690, "v": "तमब्रुवन्देवगणा यं भवान्संनियोक्ष्यते । स भविष्यति देवेश सारथिस्ते न संशयः ।।"},
{"c": "8.24", "n": "96", "i": 42691, "v": "तानब्रवीत्पुनर्देवो मत्तः श्रेष्ठतरो हि यः । तं सारथिं कुरुध्वं मे स्वयं संचिन्त्य माचिरम् ।।"},
{"c": "8.24", "n": "97", "i": 42692, "v": "एतच्छ्रुत्वा ततो देवा वाक्यमुक्तं महात्मना । गत्वा पितामहं देवं प्रसाद्यैवं वचोऽब्रुवन् ।।"},
{"c": "8.24", "n": "98", "i": 42693, "v": "देव त्वयेदं कथितं त्रिदशारिनिबर्हणम् । तथा च कृतमस्माभिः प्रसन्नो वृषभध्वजः ।।"},
{"c": "8.24", "n": "99", "i": 42694, "v": "रथश्च विहितोऽस्माभिर्विचित्रायुधसंवृतः । सारथिं तु न जानीमः कः स्यात्तस्मिन्रथोत्तमे ।।"},
{"c": "8.24", "n": "100", "i": 42695, "v": "तस्माद्विधीयतां कश्चित्सारथिर्देवसत्तम । सफलां तां गिरं देव कर्तुमर्हसि नो विभो ।।"},
{"c": "8.24", "n": "101", "i": 42696, "v": "एवमस्मासु हि पुरा भगवन्नुक्तवानसि । हितं कर्तास्मि भवतामिति तत्कर्तुमर्हसि ।।"},
{"c": "8.24", "n": "102", "i": 42697, "v": "स देव युक्तो रथसत्तमो नो; दुरावरो द्रावणः शात्रवाणाम् । पिनाकपाणिर्विहितोऽत्र योद्धा; विभीषयन्दानवानुद्यतोऽसौ ।।"},
{"c": "8.24", "n": "103", "i": 42698, "v": "तथैव वेदाश्चतुरो हयाग्र्या; धरा सशैला च रथो महात्मन् । नक्षत्रवंशोऽनुगतो वरूथे; यस्मिन्योद्धा सारथिनाभिरक्ष्यः ।।"},
{"c": "8.24", "n": "104", "i": 42699, "v": "तत्र सारथिरेष्टव्यः सर्वैरेतैर्विशेषवान् । तत्प्रतिष्ठो रथो देव हया योद्धा तथैव च । कवचानि च शस्त्राणि कार्मुकं च पितामह ।।"},
{"c": "8.24", "n": "105", "i": 42700, "v": "त्वामृते सारथिं तत्र नान्यं पश्यामहे वयम् । त्वं हि सर्वैर्गुणैर्युक्तो देवताभ्योऽधिकः प्रभो । सारथ्ये तूर्णमारोह संयच्छ परमान्हयान् ।।"},
{"c": "8.24", "n": "106", "i": 42701, "v": "इति ते शिरसा नत्वा त्रिलोकेशं पितामहम् । देवाः प्रसादयामासुः सारथ्यायेति नः श्रुतम् ।।"},
{"c": "8.24", "t": "ब्रह्मोवाच ।"},
{"c": "8.24", "n": "107", "i": 42702, "v": "नात्र किंचिन्मृषा वाक्यं यदुक्तं वो दिवौकसः । संयच्छामि हयानेष युध्यतो वै कपर्दिनः ।।"},
{"c": "8.24", "n": "108", "i": 42703, "v": "ततः स भगवान्देवो लोकस्रष्टा पितामहः । सारथ्ये कल्पितो देवैरीशानस्य महात्मनः ।।"},
{"c": "8.24", "n": "109", "i": 42704, "v": "तस्मिन्नारोहति क्षिप्रं स्यन्दनं लोकपूजिते । शिरोभिरगमंस्तूर्णं ते हया वातरंहसः ।।"},
{"c": "8.24", "n": "110", "i": 42705, "v": "महेश्वरे त्वारुहति जानुभ्यामगमन्महीम् ।।"},
{"c": "8.24", "n": "111", "i": 42706, "v": "अभीशून्हि त्रिलोकेशः संगृह्य प्रपितामहः । तानश्वांश्चोदयामास मनोमारुतरंहसः ।।"},
{"c": "8.24", "n": "112", "i": 42707, "v": "ततोऽधिरूढे वरदे प्रयाते चासुरान्प्रति । साधु साध्विति विश्वेशः स्मयमानोऽभ्यभाषत ।।"},
{"c": "8.24", "n": "113", "i": 42708, "v": "याहि देव यतो दैत्याश्चोदयाश्वानतन्द्रितः । पश्य बाह्वोर्बलं मेऽद्य निघ्नतः शात्रवान्रणे ।।"},
{"c": "8.24", "n": "114", "i": 42709, "v": "ततस्तांश्चोदयामास वायुवेगसमाञ्जवे । येन तत्त्रिपुरं राजन्दैत्यदानवरक्षितम् ।।"},
{"c": "8.24", "n": "115", "i": 42710, "v": "अथाधिज्यं धनुः कृत्वा शर्वः संधाय तं शरम् । युक्त्वा पाशुपतास्त्रेण त्रिपुरं समचिन्तयत् ।।"},
{"c": "8.24", "n": "116", "i": 42711, "v": "तस्मिन्स्थिते तदा राजन्क्रुद्धे विधृतकार्मुके । पुराणि तानि कालेन जग्मुरेकत्वतां तदा ।।"},
{"c": "8.24", "n": "117", "i": 42712, "v": "एकीभावं गते चैव त्रिपुरे समुपागते । बभूव तुमुलो हर्षो दैवतानां महात्मनाम् ।।"},
{"c": "8.24", "n": "118", "i": 42713, "v": "ततो देवगणाः सर्वे सिद्धाश्च परमर्षयः । जयेति वाचो मुमुचुः संस्तुवन्तो मुदान्विताः ।।"},
{"c": "8.24", "n": "119", "i": 42714, "v": "ततोऽग्रतः प्रादुरभूत्त्रिपुरं जघ्नुषोऽसुरान् । अनिर्देश्योग्रवपुषो देवस्यासह्यतेजसः ।।"},
{"c": "8.24", "n": "120", "i": 42715, "v": "स तद्विकृष्य भगवान्दिव्यं लोकेश्वरो धनुः । त्रैलोक्यसारं तमिषुं मुमोच त्रिपुरं प्रति । तत्सासुरगणं दग्ध्वा प्राक्षिपत्पश्चिमार्णवे ।।"},
{"c": "8.24", "n": "121", "i": 42716, "v": "एवं तत्त्रिपुरं दग्धं दानवाश्चाप्यशेषतः । महेश्वरेण क्रुद्धेन त्रैलोक्यस्य हितैषिणा ।।"},
{"c": "8.24", "n": "122", "i": 42717, "v": "स चात्मक्रोधजो वह्निर्हाहेत्युक्त्वा निवारितः । मा कार्षीर्भस्मसाल्लोकानिति त्र्यक्षोऽब्रवीच्च तम् ।।"},
{"c": "8.24", "n": "123", "i": 42718, "v": "ततः प्रकृतिमापन्ना देवा लोकास्तथर्षयः । तुष्टुवुर्वाग्भिरर्थ्याभिः स्थाणुमप्रतिमौजसम् ।।"},
{"c": "8.24", "n": "124", "i": 42719, "v": "तेऽनुज्ञाता भगवता जग्मुः सर्वे यथागतम् । कृतकामाः प्रसन्नेन प्रजापतिमुखाः सुराः ।।"},
{"c": "8.24", "n": "125", "i": 42720, "v": "यथैव भगवान्ब्रह्मा लोकधाता पितामहः । संयच्छ त्वं हयानस्य राधेयस्य महात्मनः ।।"},
{"c": "8.24", "n": "126", "i": 42721, "v": "त्वं हि कृष्णाच्च कर्णाच्च फल्गुनाच्च विशेषतः । विशिष्टो राजशार्दूल नास्ति तत्र विचारणा ।।"},
{"c": "8.24", "n": "127", "i": 42722, "v": "युद्धे ह्ययं रुद्रकल्पस्त्वं च ब्रह्मसमोऽनघ । तस्माच्छक्तौ युवां जेतुं मच्छत्रूंस्ताविवासुरान् ।।"},
{"c": "8.24", "n": "128", "i": 42723, "v": "यथा शल्याद्य कर्णोऽयं श्वेताश्वं कृष्णसारथिम् । प्रमथ्य हन्यात्कौन्तेयं तथा शीघ्रं विधीयताम् । त्वयि कर्णश्च राज्यं च वयं चैव प्रतिष्ठिताः ।।"},
{"c": "8.24", "n": "129", "i": 42724, "v": "इमं चाप्यपरं भूय इतिहासं निबोध मे । पितुर्मम सकाशे यं ब्राह्मणः प्राह धर्मवित् ।।"},
{"c": "8.24", "n": "130", "i": 42725, "v": "श्रुत्वा चैतद्वचश्चित्रं हेतुकार्यार्थसंहितम् । कुरु शल्य विनिश्चित्य मा भूदत्र विचारणा ।।"},
{"c": "8.24", "n": "131", "i": 42726, "v": "भार्गवाणां कुले जातो जमदग्निर्महातपाः । तस्य रामेति विख्यातः पुत्रस्तेजोगुणान्वितः ।।"},
{"c": "8.24", "n": "132", "i": 42727, "v": "स तीव्रं तप आस्थाय प्रसादयितवान्भवम् । अस्त्रहेतोः प्रसन्नात्मा नियतः संयतेन्द्रियः ।।"},
{"c": "8.24", "n": "133", "i": 42728, "v": "तस्य तुष्टो महादेवो भक्त्या च प्रशमेन च । हृद्गतं चास्य विज्ञाय दर्शयामास शंकरः ।।"},
{"c": "8.24", "t": "ईश्वर उवाच ।"},
{"c": "8.24", "n": "134", "i": 42729, "v": "राम तुष्टोऽस्मि भद्रं ते विदितं मे तवेप्सितम् । कुरुष्व पूतमात्मानं सर्वमेतदवाप्स्यसि ।।"},
{"c": "8.24", "n": "135", "i": 42730, "v": "दास्यामि ते तदास्त्राणि यदा पूतो भविष्यसि । अपात्रमसमर्थं च दहन्त्यस्त्राणि भार्गव ।।"},
{"c": "8.24", "n": "136", "i": 42731, "v": "इत्युक्तो जामदग्न्यस्तु देवदेवेन शूलिना । प्रत्युवाच महात्मानं शिरसावनतः प्रभुम् ।।"},
{"c": "8.24", "n": "137", "i": 42732, "v": "यदा जानासि देवेश पात्रं मामस्त्रधारणे । तदा शुश्रूषतेऽस्त्राणि भवान्मे दातुमर्हति ।।"},
{"c": "8.24", "t": "दुर्योधन उवाच ।"},
{"c": "8.24", "n": "138", "i": 42733, "v": "ततः स तपसा चैव दमेन नियमेन च । पूजोपहारबलिभिर्होममन्त्रपुरस्कृतैः ।।"},
{"c": "8.24", "n": "139", "i": 42734, "v": "आराधयितवाञ्शर्वं बहून्वर्षगणांस्तदा । प्रसन्नश्च महादेवो भार्गवस्य महात्मनः ।।"},
{"c": "8.24", "n": "140", "i": 42735, "v": "अब्रवीत्तस्य बहुशो गुणान्देव्याः समीपतः । भक्तिमानेष सततं मयि रामो दृढव्रतः ।।"},
{"c": "8.24", "n": "141", "i": 42736, "v": "एवं तस्य गुणान्प्रीतो बहुशोऽकथयत्प्रभुः । देवतानां पितॄणां च समक्षमरिसूदनः ।।"},
{"c": "8.24", "n": "142", "i": 42737, "v": "एतस्मिन्नेव काले तु दैत्या आसन्महाबलाः । तैस्तदा दर्पमोहान्धैरबाध्यन्त दिवौकसः ।।"},
{"c": "8.24", "n": "143", "i": 42738, "v": "ततः संभूय विबुधास्तान्हन्तुं कृतनिश्चयाः । चक्रुः शत्रुवधे यत्नं न शेकुर्जेतुमेव ते ।।"},
{"c": "8.24", "n": "144", "i": 42739, "v": "अभिगम्य ततो देवा महेश्वरमथाब्रुवन् । प्रसादयन्तस्तं भक्त्या जहि शत्रुगणानिति ।।"},
{"c": "8.24", "n": "145", "i": 42740, "v": "प्रतिज्ञाय ततो देवो देवतानां रिपुक्षयम् । रामं भार्गवमाहूय सोऽभ्यभाषत शंकरः ।।"},
{"c": "8.24", "n": "146", "i": 42741, "v": "रिपून्भार्गव देवानां जहि सर्वान्समागतान् । लोकानां हितकामार्थं मत्प्रीत्यर्थं तथैव च ।।"},
{"c": "8.24", "t": "राम उवाच ।"},
{"c": "8.24", "n": "147", "i": 42742, "v": "अकृतास्त्रस्य देवेश का शक्तिर्मे महेश्वर । निहन्तुं दानवान्सर्वान्कृतास्त्रान्युद्धदुर्मदान् ।।"},
{"c": "8.24", "t": "ईश्वर उवाच ।"},
{"c": "8.24", "n": "148", "i": 42743, "v": "गच्छ त्वं मदनुध्यानान्निहनिष्यसि दानवान् । विजित्य च रिपून्सर्वान्गुणान्प्राप्स्यसि पुष्कलान् ।।"},
{"c": "8.24", "t": "दुर्योधन उवाच ।"},
{"c": "8.24", "n": "149", "i": 42744, "v": "एतच्छ्रुत्वा च वचनं प्रतिगृह्य च सर्वशः । रामः कृतस्वस्त्ययनः प्रययौ दानवान्प्रति ।।"},
{"c": "8.24", "n": "150", "i": 42745, "v": "अवधीद्देवशत्रूंस्तान्मददर्पबलान्वितान् । वज्राशनिसमस्पर्शैः प्रहारैरेव भार्गवः ।।"},
{"c": "8.24", "n": "151", "i": 42746, "v": "स दानवैः क्षततनुर्जामदग्न्यो द्विजोत्तमः । संस्पृष्टः स्थाणुना सद्यो निर्व्रणः समजायत ।।"},
{"c": "8.24", "n": "152", "i": 42747, "v": "प्रीतश्च भगवान्देवः कर्मणा तेन तस्य वै । वरान्प्रादाद्ब्रह्मविदे भार्गवाय महात्मने ।।"},
{"c": "8.24", "n": "153", "i": 42748, "v": "उक्तश्च देवदेवेन प्रीतियुक्तेन शूलिना । निपातात्तव शस्त्राणां शरीरे याभवद्रुजा ।।"},
{"c": "8.24", "n": "154", "i": 42749, "v": "तया ते मानुषं कर्म व्यपोढं भृगुनन्दन । गृहाणास्त्राणि दिव्यानि मत्सकाशाद्यथेप्सितम् ।।"},
{"c": "8.24", "n": "155", "i": 42750, "v": "ततोऽस्त्राणि समस्तानि वरांश्च मनसेप्सितान् । लब्ध्वा बहुविधान्रामः प्रणम्य शिरसा शिवम् ।।"},
{"c": "8.24", "n": "156", "i": 42751, "v": "अनुज्ञां प्राप्य देवेशाज्जगाम स महातपाः । एवमेतत्पुरावृत्तं तदा कथितवानृषिः ।।"},
{"c": "8.24", "n": "157", "i": 42752, "v": "भार्गवोऽप्यददात्सर्वं धनुर्वेदं महात्मने । कर्णाय पुरुषव्याघ्र सुप्रीतेनान्तरात्मना ।।"},
{"c": "8.24", "n": "158", "i": 42753, "v": "वृजिनं हि भवेत्किंचिद्यदि कर्णस्य पार्थिव । नास्मै ह्यस्त्राणि दिव्यानि प्रादास्यद्भृगुनन्दनः ।।"},
{"c": "8.24", "n": "159", "i": 42754, "v": "नापि सूतकुले जातं कर्णं मन्ये कथंचन । देवपुत्रमहं मन्ये क्षत्रियाणां कुलोद्भवम् ।।"},
{"c": "8.24", "n": "160", "i": 42755, "v": "सकुण्डलं सकवचं दीर्घबाहुं महारथम् । कथमादित्यसदृशं मृगी व्याघ्रं जनिष्यति ।।"},
{"c": "8.24", "n": "161", "i": 42756, "v": "पश्य ह्यस्य भुजौ पीनौ नागराजकरोपमौ । वक्षः पश्य विशालं च सर्वशत्रुनिबर्हणम् ।।"},
{"c": "8.25", "t": "दुर्योधन उवाच ।"},
{"c": "8.25", "n": "1", "i": 42757, "v": "एवं स भगवान्देवः सर्वलोकपितामहः । सारथ्यमकरोत्तत्र यत्र रुद्रोऽभवद्रथी ।।"},
{"c": "8.25", "n": "2", "i": 42758, "v": "रथिनाभ्यधिको वीरः कर्तव्यो रथसारथिः । तस्मात्त्वं पुरुषव्याघ्र नियच्छ तुरगान्युधि ।।"},
{"c": "8.25", "t": "संजय उवाच ।"},
{"c": "8.25", "n": "3", "i": 42759, "v": "ततः शल्यः परिष्वज्य सुतं ते वाक्यमब्रवीत् । दुर्योधनममित्रघ्नः प्रीतो मद्राधिपस्तदा ।।"},
{"c": "8.25", "n": "4", "i": 42760, "v": "एवं चेन्मन्यसे राजन्गान्धारे प्रियदर्शन । तस्मात्ते यत्प्रियं किंचित्तत्सर्वं करवाण्यहम् ।।"},
{"c": "8.25", "n": "5", "i": 42761, "v": "यत्रास्मि भरतश्रेष्ठ योग्यः कर्मणि कर्हिचित् । तत्र सर्वात्मना युक्तो वक्ष्ये कार्यधुरं तव ।।"},
{"c": "8.25", "n": "6", "i": 42762, "v": "यत्तु कर्णमहं ब्रूयां हितकामः प्रियाप्रियम् । मम तत्क्षमतां सर्वं भवान्कर्णश्च सर्वशः ।।"},
{"c": "8.25", "t": "कर्ण उवाच ।"},
{"c": "8.25", "n": "7", "i": 42763, "v": "ईशानस्य यथा ब्रह्मा यथा पार्थस्य केशवः । तथा नित्यं हिते युक्तो मद्रराज भजस्व नः ।।"},
{"c": "8.25", "t": "शल्य उवाच ।"},
{"c": "8.25", "n": "8", "i": 42764, "v": "आत्मनिन्दात्मपूजा च परनिन्दा परस्तवः । अनाचरितमार्याणां वृत्तमेतच्चतुर्विधम् ।।"},
{"c": "8.25", "n": "9", "i": 42765, "v": "यत्तु विद्वन्प्रवक्ष्यामि प्रत्ययार्थमहं तव । आत्मनः स्तवसंयुक्तं तन्निबोध यथातथम् ।।"},
{"c": "8.25", "n": "10", "i": 42766, "v": "अहं शक्रस्य सारथ्ये योग्यो मातलिवत्प्रभो । अप्रमादप्रयोगाच्च ज्ञानविद्याचिकित्सितैः ।।"},
{"c": "8.25", "n": "11", "i": 42767, "v": "ततः पार्थेन संग्रामे युध्यमानस्य तेऽनघ । वाहयिष्यामि तुरगान्विज्वरो भव सूतज ।।"},
{"c": "8.26", "t": "दुर्योधन उवाच ।"},
{"c": "8.26", "n": "1", "i": 42768, "v": "अयं ते कर्ण सारथ्यं मद्रराजः करिष्यति । कृष्णादभ्यधिको यन्ता देवेन्द्रस्येव मातलिः ।।"},
{"c": "8.26", "n": "2", "i": 42769, "v": "यथा हरिहयैर्युक्तं संगृह्णाति स मातलिः । शल्यस्तव तथाद्यायं संयन्ता रथवाजिनाम् ।।"},
{"c": "8.26", "n": "3", "i": 42770, "v": "योधे त्वयि रथस्थे च मद्रराजे च सारथौ । रथश्रेष्ठो ध्रुवं संख्ये पार्थो नाभिभविष्यति ।।"},
{"c": "8.26", "t": "संजय उवाच ।"},
{"c": "8.26", "n": "4", "i": 42771, "v": "ततो दुर्योधनो भूयो मद्रराजं तरस्विनम् । उवाच राजन्संग्रामे संयच्छन्तं हयोत्तमान् ।।"},
{"c": "8.26", "n": "5", "i": 42772, "v": "त्वयाभिगुप्तो राधेयो विजेष्यति धनंजयम् । इत्युक्तो रथमास्थाय तथेति प्राह भारत ।।"},
{"c": "8.26", "n": "6", "i": 42773, "v": "शल्येऽभ्युपगते कर्णः सारथिं सुमनोऽब्रवीत् । स्वं सूत स्यन्दनं मह्यं कल्पयेत्यसकृत्त्वरन् ।।"},
{"c": "8.26", "n": "7", "i": 42774, "v": "ततो जैत्रं रथवरं गन्धर्वनगरोपमम् । विधिवत्कल्पितं भर्त्रे जयेत्युक्त्वा न्यवेदयत् ।।"},
{"c": "8.26", "n": "8", "i": 42775, "v": "तं रथं रथिनां श्रेष्ठः कर्णोऽभ्यर्च्य यथाविधि । संपादितं ब्रह्मविदा पूर्वमेव पुरोधसा ।।"},
{"c": "8.26", "n": "9", "i": 42776, "v": "कृत्वा प्रदक्षिणं यत्नादुपस्थाय च भास्करम् । समीपस्थं मद्रराजं समारोपयदग्रतः ।।"},
{"c": "8.26", "n": "10", "i": 42777, "v": "ततः कर्णस्य दुर्धर्षं स्यन्दनप्रवरं महत् । आरुरोह महातेजाः शल्यः सिंह इवाचलम् ।।"},
{"c": "8.26", "n": "11", "i": 42778, "v": "ततः शल्यास्थितं राजन्कर्णः स्वरथमुत्तमम् । अध्यतिष्ठद्यथाम्भोदं विद्युत्वन्तं दिवाकरः ।।"},
{"c": "8.26", "n": "12", "i": 42779, "v": "तावेकरथमारूढावादित्याग्निसमत्विषौ । व्यभ्राजेतां यथा मेघं सूर्याग्नी सहितौ दिवि ।।"},
{"c": "8.26", "n": "13", "i": 42780, "v": "संस्तूयमानौ तौ वीरौ तदास्तां द्युतिमत्तरौ । ऋत्विक्सदस्यैरिन्द्राग्नी हूयमानाविवाध्वरे ।।"},
{"c": "8.26", "n": "14", "i": 42781, "v": "स शल्यसंगृहीताश्वे रथे कर्णः स्थितोऽभवत् । धनुर्विस्फारयन्घोरं परिवेषीव भास्करः ।।"},
{"c": "8.26", "n": "15", "i": 42782, "v": "आस्थितः स रथश्रेष्ठं कर्णः शरगभस्तिमान् । प्रबभौ पुरुषव्याघ्रो मन्दरस्थ इवांशुमान् ।।"},
{"c": "8.26", "n": "16", "i": 42783, "v": "तं रथस्थं महावीरं यान्तं चामिततेजसम् । दुर्योधनः स्म राधेयमिदं वचनमब्रवीत् ।।"},
{"c": "8.26", "n": "17", "i": 42784, "v": "अकृतं द्रोणभीष्माभ्यां दुष्करं कर्म संयुगे । कुरुष्वाधिरथे वीर मिषतां सर्वधन्विनाम् ।।"},
{"c": "8.26", "n": "18", "i": 42785, "v": "मनोगतं मम ह्यासीद्भीष्मद्रोणौ महारथौ । अर्जुनं भीमसेनं च निहन्ताराविति ध्रुवम् ।।"},
{"c": "8.26", "n": "19", "i": 42786, "v": "ताभ्यां यदकृतं वीर वीरकर्म महामृधे । तत्कर्म कुरु राधेय वज्रपाणिरिवापरः ।।"},
{"c": "8.26", "n": "20", "i": 42787, "v": "गृहाण धर्मराजं वा जहि वा त्वं धनंजयम् । भीमसेनं च राधेय माद्रीपुत्रौ यमावपि ।।"},
{"c": "8.26", "n": "21", "i": 42788, "v": "जयश्च तेऽस्तु भद्रं च प्रयाहि पुरुषर्षभ । पाण्डुपुत्रस्य सैन्यानि कुरु सर्वाणि भस्मसात् ।।"},
{"c": "8.26", "n": "22", "i": 42789, "v": "ततस्तूर्यसहस्राणि भेरीणामयुतानि च । वाद्यमानान्यरोचन्त मेघशब्दा यथा दिवि ।।"},
{"c": "8.26", "n": "23", "i": 42790, "v": "प्रतिगृह्य तु तद्वाक्यं रथस्थो रथसत्तमः । अभ्यभाषत राधेयः शल्यं युद्धविशारदम् ।।"},
{"c": "8.26", "n": "24", "i": 42791, "v": "चोदयाश्वान्महाबाहो यावद्धन्मि धनंजयम् । भीमसेनं यमौ चोभौ राजानं च युधिष्ठिरम् ।।"},
{"c": "8.26", "n": "25", "i": 42792, "v": "अद्य पश्यतु मे शल्य बाहुवीर्यं धनंजयः । अस्यतः कङ्कपत्राणां सहस्राणि शतानि च ।।"},
{"c": "8.26", "n": "26", "i": 42793, "v": "अद्य क्षेप्स्याम्यहं शल्य शरान्परमतेजनान् । पाण्डवानां विनाशाय दुर्योधनजयाय च ।।"},
{"c": "8.26", "t": "शल्य उवाच ।"},
{"c": "8.26", "n": "27", "i": 42794, "v": "सूतपुत्र कथं नु त्वं पाण्डवानवमन्यसे । सर्वास्त्रज्ञान्महेष्वासान्सर्वानेव महारथान् ।।"},
{"c": "8.26", "n": "28", "i": 42795, "v": "अनिवर्तिनो महाभागानजेयान्सत्यविक्रमान् । अपि संजनयेयुर्ये भयं साक्षाच्छतक्रतोः ।।"},
{"c": "8.26", "n": "29", "i": 42796, "v": "यदा श्रोष्यसि निर्घोषं विस्फूर्जितमिवाशनेः । राधेय गाण्डिवस्याजौ तदा नैवं वदिष्यसि ।।"},
{"c": "8.26", "t": "संजय उवाच ।"},
{"c": "8.26", "n": "30", "i": 42797, "v": "अनादृत्य तु तद्वाक्यं मद्रराजेन भाषितम् । द्रक्ष्यस्यद्येत्यवोचद्वै शल्यं कर्णो नरेश्वर ।।"},
{"c": "8.26", "n": "31", "i": 42798, "v": "दृष्ट्वा कर्णं महेष्वासं युयुत्सुं समवस्थितम् । चुक्रुशुः कुरवः सर्वे हृष्टरूपाः परंतप ।।"},
{"c": "8.26", "n": "32", "i": 42799, "v": "ततो दुन्दुभिघोषेण भेरीणां निनदेन च । बाणशब्दैश्च विविधैर्गर्जितैश्च तरस्विनाम् । निर्ययुस्तावका युद्धे मृत्युं कृत्वा निवर्तनम् ।।"},
{"c": "8.26", "n": "33", "i": 42800, "v": "प्रयाते तु ततः कर्णे योधेषु मुदितेषु च । चचाल पृथिवी राजन्ररास च सुविस्वरम् ।।"},
{"c": "8.26", "n": "34", "i": 42801, "v": "निश्चरन्तो व्यदृश्यन्त सूर्यात्सप्त महाग्रहाः । उल्कापातश्च संजज्ञे दिशां दाहस्तथैव च । तथाशन्यश्च संपेतुर्ववुर्वाताश्च दारुणाः ।।"},
{"c": "8.26", "n": "35", "i": 42802, "v": "मृगपक्षिगणाश्चैव बहुशः पृतनां तव । अपसव्यं तदा चक्रुर्वेदयन्तो महद्भयम् ।।"},
{"c": "8.26", "n": "36", "i": 42803, "v": "प्रस्थितस्य च कर्णस्य निपेतुस्तुरगा भुवि । अस्थिवर्षं च पतितमन्तरिक्षाद्भयानकम् ।।"},
{"c": "8.26", "n": "37", "i": 42804, "v": "जज्वलुश्चैव शस्त्राणि ध्वजाश्चैव चकम्पिरे । अश्रूणि च व्यमुञ्चन्त वाहनानि विशां पते ।।"},
{"c": "8.26", "n": "38", "i": 42805, "v": "एते चान्ये च बहव उत्पातास्तत्र मारिष । समुत्पेतुर्विनाशाय कौरवाणां सुदारुणाः ।।"},
{"c": "8.26", "n": "39", "i": 42806, "v": "न च तान्गणयामासुः सर्वे ते दैवमोहिताः । प्रस्थितं सूतपुत्रं च जयेत्यूचुर्नरा भुवि । निर्जितान्पाण्डवांश्चैव मेनिरे तव कौरवाः ।।"},
{"c": "8.26", "n": "40", "i": 42807, "v": "ततो रथस्थः परवीरहन्ता; भीष्मद्रोणावात्तवीर्यौ निरीक्ष्य । समज्वलद्भारत पावकाभो; वैकर्तनोऽसौ रथकुञ्जरो वृषः ।।"},
{"c": "8.26", "n": "41", "i": 42808, "v": "स शल्यमाभाष्य जगाद वाक्यं; पार्थस्य कर्माप्रतिमं च दृष्ट्वा । मानेन दर्पेण च दह्यमानः; क्रोधेन दीप्यन्निव निःश्वसित्वा ।।"},
{"c": "8.26", "n": "42", "i": 42809, "v": "नाहं महेन्द्रादपि वज्रपाणेः; क्रुद्धाद्बिभेम्यात्तधनू रथस्थः । दृष्ट्वा तु भीष्मप्रमुखाञ्शयाना;न्न त्वेव मां स्थिरता संजहाति ।।"},
{"c": "8.26", "n": "43", "i": 42810, "v": "महेन्द्रविष्णुप्रतिमावनिन्दितौ; रथाश्वनागप्रवरप्रमाथिनौ । अवध्यकल्पौ निहतौ यदा परै;स्ततो ममाद्यापि रणेऽस्ति साध्वसम् ।।"},
{"c": "8.26", "n": "44", "i": 42811, "v": "समीक्ष्य संख्येऽतिबलान्नराधिपै;र्नराश्वमातङ्गरथाञ्शरैर्हतान् । कथं न सर्वानहितान्रणेऽवधी;न्महास्त्रविद्ब्राह्मणपुंगवो गुरुः ।।"},
{"c": "8.26", "n": "45", "i": 42812, "v": "स संस्मरन्द्रोणहवं महाहवे; ब्रवीमि सत्यं कुरवो निबोधत । न वो मदन्यः प्रसहेद्रणेऽर्जुनं; क्रमागतं मृत्युमिवोग्ररूपिणम् ।।"},
{"c": "8.26", "n": "46", "i": 42813, "v": "शिक्षा प्रसादश्च बलं धृतिश्च; द्रोणे महास्त्राणि च संनतिश्च । स चेदगान्मृत्युवशं महात्मा; सर्वानन्यानातुरानद्य मन्ये ।।"},
{"c": "8.26", "n": "47", "i": 42814, "v": "नेह ध्रुवं किंचिदपि प्रचिन्त्यं; विदुर्लोके कर्मणोऽनित्ययोगात् । सूर्योदये को हि विमुक्तसंशयो; गर्वं कुर्वीताद्य गुरौ निपातिते ।।"},
{"c": "8.26", "n": "48", "i": 42815, "v": "न नूनमस्त्राणि बलं पराक्रमः; क्रिया सुनीतं परमायुधानि वा । अलं मनुष्यस्य सुखाय वर्तितुं; तथा हि युद्धे निहतः परैर्गुरुः ।।"},
{"c": "8.26", "n": "49", "i": 42816, "v": "हुताशनादित्यसमानतेजसं; पराक्रमे विष्णुपुरंदरोपमम् । नये बृहस्पत्युशनःसमं सदा; न चैनमस्त्रं तदपात्सुदुःसहम् ।।"},
{"c": "8.26", "n": "50", "i": 42817, "v": "संप्रक्रुष्टे रुदितस्त्रीकुमारे; पराभूते पौरुषे धार्तराष्ट्रे । मया कृत्यमिति जानामि शल्य; प्रयाहि तस्माद्द्विषतामनीकम् ।।"},
{"c": "8.26", "n": "51", "i": 42818, "v": "यत्र राजा पाण्डवः सत्यसंधो; व्यवस्थितो भीमसेनार्जुनौ च । वासुदेवः सृञ्जयाः सात्यकिश्च; यमौ च कस्तौ विषहेन्मदन्यः ।।"},
{"c": "8.26", "n": "52", "i": 42819, "v": "तस्मात्क्षिप्रं मद्रपते प्रयाहि; रणे पाञ्चालान्पाण्डवान्सृञ्जयांश्च । तान्वा हनिष्यामि समेत्य संख्ये; यास्यामि वा द्रोणमुखाय मन्ये ।।"},
{"c": "8.26", "n": "53", "i": 42820, "v": "न त्वेवाहं न गमिष्यामि मध्यं; तेषां शूराणामिति मा शल्य विद्धि । मित्रद्रोहो मर्षणीयो न मेऽयं; त्यक्त्वा प्राणाननुयास्यामि द्रोणम् ।।"},
{"c": "8.26", "n": "54", "i": 42821, "v": "प्राज्ञस्य मूढस्य च जीवितान्ते; प्राणप्रमोक्षोऽन्तकवक्त्रगस्य । अतो विद्वन्नभियास्यामि पार्थं; दिष्टं न शक्यं व्यतिवर्तितुं वै ।।"},
{"c": "8.26", "n": "55", "i": 42822, "v": "कल्याणवृत्तः सततं हि राज;न्वैचित्रवीर्यस्य सुतो ममासीत् । तस्यार्थसिद्ध्यर्थमहं त्यजामि; प्रियान्भोगान्दुस्त्यजं जीवितं च ।।"},
{"c": "8.26", "n": "56", "i": 42823, "v": "वैयाघ्रचर्माणमकूजनाक्षं; हैमत्रिकोशं रजतत्रिवेणुम् । रथप्रबर्हं तुरगप्रबर्है;र्युक्तं प्रादान्मह्यमिदं हि रामः ।।"},
{"c": "8.26", "n": "57", "i": 42824, "v": "धनूंषि चित्राणि निरीक्ष्य शल्य; ध्वजं गदां सायकांश्चोग्ररूपान् । असिं च दीप्तं परमायुधं च; शङ्खं च शुभ्रं स्वनवन्तमुग्रम् ।।"},
{"c": "8.26", "n": "58", "i": 42825, "v": "पताकिनं वज्रनिपातनिस्वनं; सिताश्वयुक्तं शुभतूणशोभितम् । इमं समास्थाय रथं रथर्षभं; रणे हनिष्याम्यहमर्जुनं बलात् ।।"},
{"c": "8.26", "n": "59", "i": 42826, "v": "तं चेन्मृत्युः सर्वहरोऽभिरक्षते; सदाप्रमत्तः समरे पाण्डुपुत्रम् । तं वा हनिष्यामि समेत्य युद्धे; यास्यामि वा भीष्ममुखो यमाय ।।"},
{"c": "8.26", "n": "60", "i": 42827, "v": "यमवरुणकुबेरवासवा वा; यदि युगपत्सगणा महाहवे । जुगुपिषव इहैत्य पाण्डवं; किमु बहुना सह तैर्जयामि तम् ।।"},
{"c": "8.26", "n": "61", "i": 42828, "v": "इति रणरभसस्य कत्थत;स्तदुपनिशम्य वचः स मद्रराट् । अवहसदवमन्य वीर्यवा;न्प्रतिषिषिधे च जगाद चोत्तरम् ।।"},
{"c": "8.26", "n": "62", "i": 42829, "v": "विरम विरम कर्ण कत्थना;दतिरभसोऽस्यति चाप्ययुक्तवाक् । क्व च हि नरवरो धनंजयः; क्व पुनरिह त्वमुपारमाबुध ।।"},
{"c": "8.26", "n": "63", "i": 42830, "v": "यदुसदनमुपेन्द्रपालितं; त्रिदिवमिवामरराजरक्षितम् । प्रसभमिह विलोक्य को हरे;त्पुरुषवरावरजामृतेऽर्जुनात् ।।"},
{"c": "8.26", "n": "64", "i": 42831, "v": "त्रिभुवनसृजमीश्वरेश्वरं; क इह पुमान्भवमाह्वयेद्युधि । मृगवधकलहे ऋतेऽर्जुना;त्सुरपतिवीर्यसमप्रभावतः ।।"},
{"c": "8.26", "n": "65", "i": 42832, "v": "असुरसुरमहोरगान्नरा;न्गरुडपिशाचसयक्षराक्षसान् । इषुभिरजयदग्निगौरवा;त्स्वभिलषितं च हविर्ददौ जयः ।।"},
{"c": "8.26", "n": "66", "i": 42833, "v": "स्मरसि ननु यदा परैर्हृतः; स च धृतराष्ट्रसुतो विमोक्षितः । दिनकरज नरोत्तमैर्यदा; मरुषु बहून्विनिहत्य तानरीन् ।।"},
{"c": "8.26", "n": "67", "i": 42834, "v": "प्रथममपि पलायिते त्वयि; प्रियकलहा धृतराष्ट्रसूनवः । स्मरसि ननु यदा प्रमोचिताः; खचरगणानवजित्य पाण्डवैः ।।"},
{"c": "8.26", "n": "68", "i": 42835, "v": "समुदितबलवाहनाः पुनः; पुरुषवरेण जिताः स्थ गोग्रहे । सगुरुगुरुसुताः सभीष्मकाः; किमु न जितः स तदा त्वयार्जुनः ।।"},
{"c": "8.26", "n": "69", "i": 42836, "v": "इदमपरमुपस्थितं पुन;स्तव निधनाय सुयुद्धमद्य वै । यदि न रिपुभयात्पलायसे; समरगतोऽद्य हतोऽसि सूतज ।।"},
{"c": "8.26", "t": "संजय उवाच ।"},
{"c": "8.26", "n": "70", "i": 42837, "v": "इति बहुपरुषं प्रभाषति; प्रमनसि मद्रपतौ रिपुस्तवम् । भृशमतिरुषितः परं वृषः; कुरुपृतनापतिराह मद्रपम् ।।"},
{"c": "8.26", "n": "71", "i": 42838, "v": "भवतु भवतु किं विकत्थसे; ननु मम तस्य च युद्धमुद्यतम् । यदि स जयति मां महाहवे; तत इदमस्तु सुकत्थितं तव ।।"},
{"c": "8.26", "n": "72", "i": 42839, "v": "एवमस्त्विति मद्रेश उक्त्वा नोत्तरमुक्तवान् । याहि मद्रेश चाप्येनं कर्णः प्राह युयुत्सया ।।"},
{"c": "8.26", "n": "73", "i": 42840, "v": "स रथः प्रययौ शत्रूञ्श्वेताश्वः शल्यसारथिः । निघ्नन्नमित्रान्समरे तमो घ्नन्सविता यथा ।।"},
{"c": "8.26", "n": "74", "i": 42841, "v": "ततः प्रायात्प्रीतिमान्वै रथेन; वैयाघ्रेण श्वेतयुजाथ कर्णः । स चालोक्य ध्वजिनीं पाण्डवानां; धनंजयं त्वरया पर्यपृच्छत् ।।"},
{"c": "8.27", "t": "संजय उवाच ।"},
{"c": "8.27", "n": "1", "i": 42842, "v": "प्रयानेव तदा कर्णो हर्षयन्वाहिनीं तव । एकैकं समरे दृष्ट्वा पाण्डवं पर्यपृच्छत ।।"},
{"c": "8.27", "n": "2", "i": 42843, "v": "यो ममाद्य महात्मानं दर्शयेच्छ्वेतवाहनम् । तस्मै दद्यामभिप्रेतं वरं यं मनसेच्छति ।।"},
{"c": "8.27", "n": "3", "i": 42844, "v": "स चेत्तदभिमन्येत तस्मै दद्यामहं पुनः । शकटं रत्नसंपूर्णं यो मे ब्रूयाद्धनंजयम् ।।"},
{"c": "8.27", "n": "4", "i": 42845, "v": "स चेत्तदभिमन्येत पुरुषोऽर्जुनदर्शिवान् । अन्यं तस्मै पुनर्दद्यां सौवर्णं हस्तिषड्गवम् ।।"},
{"c": "8.27", "n": "5", "i": 42846, "v": "तथा तस्मै पुनर्दद्यां स्त्रीणां शतमलंकृतम् । श्यामानां निष्ककण्ठीनां गीतवाद्यविपश्चिताम् ।।"},
{"c": "8.27", "n": "6", "i": 42847, "v": "स चेत्तदभिमन्येत पुरुषोऽर्जुनदर्शिवान् । अन्यं तस्मै वरं दद्यां श्वेतान्पञ्चशतान्हयान् ।।"},
{"c": "8.27", "n": "7", "i": 42848, "v": "हेमभाण्डपरिच्छन्नान्सुमृष्टमणिकुण्डलान् । सुदान्तानपि चैवाहं दद्यामष्टशतान्परान् ।।"},
{"c": "8.27", "n": "8", "i": 42849, "v": "रथं च शुभ्रं सौवर्णं दद्यां तस्मै स्वलंकृतम् । युक्तं परमकाम्बोजैर्यो मे ब्रूयाद्धनंजयम् ।।"},
{"c": "8.27", "n": "9", "i": 42850, "v": "अन्यं तस्मै वरं दद्यां कुञ्जराणां शतानि षट् । काञ्चनैर्विविधैर्भाण्डैराच्छन्नान्हेममालिनः । उत्पन्नानपरान्तेषु विनीतान्हस्तिशिक्षकैः ।।"},
{"c": "8.27", "n": "10", "i": 42851, "v": "स चेत्तदभिमन्येत पुरुषोऽर्जुनदर्शिवान् । अन्यं तस्मै वरं दद्यां यमसौ कामयेत्स्वयम् ।।"},
{"c": "8.27", "n": "11", "i": 42852, "v": "पुत्रदारान्विहारांश्च यदन्यद्वित्तमस्ति मे । तच्च तस्मै पुनर्दद्यां यद्यत्स मनसेच्छति ।।"},
{"c": "8.27", "n": "12", "i": 42853, "v": "हत्वा च सहितौ कृष्णौ तयोर्वित्तानि सर्वशः । तस्मै दद्यामहं यो मे प्रब्रूयात्केशवार्जुनौ ।।"},
{"c": "8.27", "n": "13", "i": 42854, "v": "एता वाचः सुबहुशः कर्ण उच्चारयन्युधि । दध्मौ सागरसंभूतं सुस्वनं शङ्खमुत्तमम् ।।"},
{"c": "8.27", "n": "14", "i": 42855, "v": "ता वाचः सूतपुत्रस्य तथा युक्ता निशम्य तु । दुर्योधनो महाराज प्रहृष्टः सानुगोऽभवत् ।।"},
{"c": "8.27", "n": "15", "i": 42856, "v": "ततो दुन्दुभिनिर्घोषो मृदङ्गानां च सर्वशः । सिंहनादः सवादित्रः कुञ्जराणां च निस्वनः ।।"},
{"c": "8.27", "n": "16", "i": 42857, "v": "प्रादुरासीत्तदा राजंस्त्वत्सैन्ये भरतर्षभ । योधानां संप्रहृष्टानां तथा समभवत्स्वनः ।।"},
{"c": "8.27", "n": "17", "i": 42858, "v": "तथा प्रहृष्टे सैन्ये तु प्लवमानं महारथम् । विकत्थमानं समरे राधेयमरिकर्शनम् । मद्रराजः प्रहस्येदं वचनं प्रत्यभाषत ।।"},
{"c": "8.27", "n": "18", "i": 42859, "v": "मा सूतपुत्र मानेन सौवर्णं हस्तिषड्गवम् । प्रयच्छ पुरुषायाद्य द्रक्ष्यसि त्वं धनंजयम् ।।"},
{"c": "8.27", "n": "19", "i": 42860, "v": "बाल्यादिव त्वं त्यजसि वसु वैश्रवणो यथा । अयत्नेनैव राधेय द्रष्टास्यद्य धनंजयम् ।।"},
{"c": "8.27", "n": "20", "i": 42861, "v": "परासृजसि मिथ्या किं किं च त्वं बहु मूढवत् । अपात्रदाने ये दोषास्तान्मोहान्नावबुध्यसे ।।"},
{"c": "8.27", "n": "21", "i": 42862, "v": "यत्प्रवेदयसे वित्तं बहुत्वेन खलु त्वया । शक्यं बहुविधैर्यज्ञैर्यष्टुं सूत यजस्व तैः ।।"},
{"c": "8.27", "n": "22", "i": 42863, "v": "यच्च प्रार्थयसे हन्तुं कृष्णौ मोहान्मृषैव तत् । न हि शुश्रुम संमर्दे क्रोष्ट्रा सिंहौ निपातितौ ।।"},
{"c": "8.27", "n": "23", "i": 42864, "v": "अप्रार्थितं प्रार्थयसे सुहृदो न हि सन्ति ते । ये त्वां न वारयन्त्याशु प्रपतन्तं हुताशने ।।"},
{"c": "8.27", "n": "24", "i": 42865, "v": "कालकार्यं न जानीषे कालपक्वोऽस्यसंशयम् । बह्वबद्धमकर्णीयं को हि ब्रूयाज्जिजीविषुः ।।"},
{"c": "8.27", "n": "25", "i": 42866, "v": "समुद्रतरणं दोर्भ्यां कण्ठे बद्ध्वा यथा शिलाम् । गिर्यग्राद्वा निपतनं तादृक्तव चिकीर्षितम् ।।"},
{"c": "8.27", "n": "26", "i": 42867, "v": "सहितः सर्वयोधैस्त्वं व्यूढानीकैः सुरक्षितः । धनंजयेन युध्यस्व श्रेयश्चेत्प्राप्तुमिच्छसि ।।"},
{"c": "8.27", "n": "27", "i": 42868, "v": "हितार्थं धार्तराष्ट्रस्य ब्रवीमि त्वा न हिंसया । श्रद्धत्स्वैतन्मया प्रोक्तं यदि तेऽस्ति जिजीविषा ।।"},
{"c": "8.27", "t": "कर्ण उवाच ।"},
{"c": "8.27", "n": "28", "i": 42869, "v": "स्ववीर्येऽहं पराश्वस्य प्रार्थयाम्यर्जुनं रणे । त्वं तु मित्रमुखः शत्रुर्मां भीषयितुमिच्छसि ।।"},
{"c": "8.27", "n": "29", "i": 42870, "v": "न मामस्मादभिप्रायात्कश्चिदद्य निवर्तयेत् । अपीन्द्रो वज्रमुद्यम्य किं नु मर्त्यः करिष्यति ।।"},
{"c": "8.27", "t": "संजय उवाच ।"},
{"c": "8.27", "n": "30", "i": 42871, "v": "इति कर्णस्य वाक्यान्ते शल्यः प्राहोत्तरं वचः । चुकोपयिषुरत्यर्थं कर्णं मद्रेश्वरः पुनः ।।"},
{"c": "8.27", "n": "31", "i": 42872, "v": "यदा वै त्वां फल्गुनवेगनुन्ना; ज्याचोदिता हस्तवता विसृष्टाः । अन्वेतारः कङ्कपत्राः शिताग्रा;स्तदा तप्स्यस्यर्जुनस्याभियोगात् ।।"},
{"c": "8.27", "n": "32", "i": 42873, "v": "यदा दिव्यं धनुरादाय पार्थः; प्रभासयन्पृतनां सव्यसाची । त्वामर्दयेत निशितैः पृषत्कै;स्तदा पश्चात्तप्स्यसे सूतपुत्र ।।"},
{"c": "8.27", "n": "33", "i": 42874, "v": "बालश्चन्द्रं मातुरङ्के शयानो; यथा कश्चित्प्रार्थयतेऽपहर्तुम् । तद्वन्मोहाद्यतमानो रथस्थ;स्त्वं प्रार्थयस्यर्जुनमद्य जेतुम् ।।"},
{"c": "8.27", "n": "34", "i": 42875, "v": "त्रिशूलमाश्लिष्य सुतीक्ष्णधारं; सर्वाणि गात्राणि निघर्षसि त्वम् । सुतीक्ष्णधारोपमकर्मणा त्वं; युयुत्ससे योऽर्जुनेनाद्य कर्ण ।।"},
{"c": "8.27", "n": "35", "i": 42876, "v": "सिद्धं सिंहं केसरिणं बृहन्तं; बालो मूढः क्षुद्रमृगस्तरस्वी । समाह्वयेत्तद्वदेतत्तवाद्य; समाह्वानं सूतपुत्रार्जुनस्य ।।"},
{"c": "8.27", "n": "36", "i": 42877, "v": "मा सूतपुत्राह्वय राजपुत्रं; महावीर्यं केसरिणं यथैव । वने सृगालः पिशितस्य तृप्तो; मा पार्थमासाद्य विनङ्क्ष्यसि त्वम् ।।"},
{"c": "8.27", "n": "37", "i": 42878, "v": "ईषादन्तं महानागं प्रभिन्नकरटामुखम् । शशकाह्वयसे युद्धे कर्ण पार्थं धनंजयम् ।।"},
{"c": "8.27", "n": "38", "i": 42879, "v": "बिलस्थं कृष्णसर्पं त्वं बाल्यात्काष्ठेन विध्यसि । महाविषं पूर्णकोशं यत्पार्थं योद्धुमिच्छसि ।।"},
{"c": "8.27", "n": "39", "i": 42880, "v": "सिंहं केसरिणं क्रुद्धमतिक्रम्याभिनर्दसि । सृगाल इव मूढत्वान्नृसिंहं कर्ण पाण्डवम् ।।"},
{"c": "8.27", "n": "40", "i": 42881, "v": "सुपर्णं पतगश्रेष्ठं वैनतेयं तरस्विनम् । लट्वेवाह्वयसे पाते कर्ण पार्थं धनंजयम् ।।"},
{"c": "8.27", "n": "41", "i": 42882, "v": "सर्वाम्भोनिलयं भीममूर्मिमन्तं झषायुतम् । चन्द्रोदये विवर्तन्तमप्लवः संतितीर्षसि ।।"},
{"c": "8.27", "n": "42", "i": 42883, "v": "ऋषभं दुन्दुभिग्रीवं तीक्ष्णशृङ्गं प्रहारिणम् । वत्स आह्वयसे युद्धे कर्ण पार्थं धनंजयम् ।।"},
{"c": "8.27", "n": "43", "i": 42884, "v": "महाघोषं महामेघं दर्दुरः प्रतिनर्दसि । कामतोयप्रदं लोके नरपर्जन्यमर्जुनम् ।।"},
{"c": "8.27", "n": "44", "i": 42885, "v": "यथा च स्वगृहस्थः श्वा व्याघ्रं वनगतं भषेत् । तथा त्वं भषसे कर्ण नरव्याघ्रं धनंजयम् ।।"},
{"c": "8.27", "n": "45", "i": 42886, "v": "सृगालोऽपि वने कर्ण शशैः परिवृतो वसन् । मन्यते सिंहमात्मानं यावत्सिंहं न पश्यति ।।"},
{"c": "8.27", "n": "46", "i": 42887, "v": "तथा त्वमपि राधेय सिंहमात्मानमिच्छसि । अपश्यञ्शत्रुदमनं नरव्याघ्रं धनंजयम् ।।"},
{"c": "8.27", "n": "47", "i": 42888, "v": "व्याघ्रं त्वं मन्यसेऽऽत्मानं यावत्कृष्णौ न पश्यसि । समास्थितावेकरथे सूर्याचन्द्रमसाविव ।।"},
{"c": "8.27", "n": "48", "i": 42889, "v": "यावद्गाण्डीवनिर्घोषं न शृणोषि महाहवे । तावदेव त्वया कर्ण शक्यं वक्तुं यथेच्छसि ।।"},
{"c": "8.27", "n": "49", "i": 42890, "v": "रथशब्दधनुःशब्दैर्नादयन्तं दिशो दश । नर्दन्तमिव शार्दूलं दृष्ट्वा क्रोष्टा भविष्यसि ।।"},
{"c": "8.27", "n": "50", "i": 42891, "v": "नित्यमेव सृगालस्त्वं नित्यं सिंहो धनंजयः । वीरप्रद्वेषणान्मूढ नित्यं क्रोष्टेव लक्ष्यसे ।।"},
{"c": "8.27", "n": "51", "i": 42892, "v": "यथाखुः स्याद्बिडालश्च श्वा व्याघ्रश्च बलाबले । यथा सृगालः सिंहश्च यथा च शशकुञ्जरौ ।।"},
{"c": "8.27", "n": "52", "i": 42893, "v": "यथानृतं च सत्यं च यथा चापि विषामृते । तथा त्वमपि पार्थश्च प्रख्यातावात्मकर्मभिः ।।"},
{"c": "8.27", "t": "संजय उवाच ।"},
{"c": "8.27", "n": "53", "i": 42894, "v": "अधिक्षिप्तस्तु राधेयः शल्येनामिततेजसा । शल्यमाह सुसंक्रुद्धो वाक्शल्यमवधारयन् ।।"},
{"c": "8.27", "n": "54", "i": 42895, "v": "गुणान्गुणवतः शल्य गुणवान्वेत्ति नागुणः । त्वं तु नित्यं गुणैर्हीनः किं ज्ञास्यस्यगुणो गुणान् ।।"},
{"c": "8.27", "n": "55", "i": 42896, "v": "अर्जुनस्य महास्त्राणि क्रोधं वीर्यं धनुः शरान् । अहं शल्याभिजानामि न त्वं जानासि तत्तथा ।।"},
{"c": "8.27", "n": "56", "i": 42897, "v": "एवमेवात्मनो वीर्यमहं वीर्यं च पाण्डवे । जानन्नेवाह्वये युद्धे शल्य नाग्निं पतंगवत् ।।"},
{"c": "8.27", "n": "57", "i": 42898, "v": "अस्ति चायमिषुः शल्य सुपुङ्खो रक्तभोजनः । एकतूणीशयः पत्री सुधौतः समलंकृतः ।।"},
{"c": "8.27", "n": "58", "i": 42899, "v": "शेते चन्दनपूर्णेन पूजितो बहुलाः समाः । आहेयो विषवानुग्रो नराश्वद्विपसंघहा ।।"},
{"c": "8.27", "n": "59", "i": 42900, "v": "एकवीरो महारौद्रस्तनुत्रास्थिविदारणः । निर्भिन्द्यां येन रुष्टोऽहमपि मेरुं महागिरिम् ।।"},
{"c": "8.27", "n": "60", "i": 42901, "v": "तमहं जातु नास्येयमन्यस्मिन्फल्गुनादृते । कृष्णाद्वा देवकीपुत्रात्सत्यं चात्र शृणुष्व मे ।।"},
{"c": "8.27", "n": "61", "i": 42902, "v": "तेनाहमिषुणा शल्य वासुदेवधनंजयौ । योत्स्ये परमसंक्रुद्धस्तत्कर्म सदृशं मम ।।"},
{"c": "8.27", "n": "62", "i": 42903, "v": "सर्वेषां वासुदेवानां कृष्णे लक्ष्मीः प्रतिष्ठिता । सर्वेषां पाण्डुपुत्राणां जयः पार्थे प्रतिष्ठितः । उभयं तत्समासाद्य कोऽतिवर्तितुमर्हति ।।"},
{"c": "8.27", "n": "63", "i": 42904, "v": "तावेतौ पुरुषव्याघ्रौ समेतौ स्यन्दने स्थितौ । मामेकमभिसंयातौ सुजातं शल्य पश्य मे ।।"},
{"c": "8.27", "n": "64", "i": 42905, "v": "पितृष्वसामातुलजौ भ्रातरावपराजितौ । मणी सूत्र इव प्रोतौ द्रष्टासि निहतौ मया ।।"},
{"c": "8.27", "n": "65", "i": 42906, "v": "अर्जुने गाण्डिवं कृष्णे चक्रं तार्क्ष्यकपिध्वजौ । भीरूणां त्रासजननौ शल्य हर्षकरौ मम ।।"},
{"c": "8.27", "n": "66", "i": 42907, "v": "त्वं तु दुष्प्रकृतिर्मूढो महायुद्धेष्वकोविदः । भयावतीर्णः संत्रासादबद्धं बहु भाषसे ।।"},
{"c": "8.27", "n": "67", "i": 42908, "v": "संस्तौषि त्वं तु केनापि हेतुना तौ कुदेशज । तौ हत्वा समरे हन्ता त्वामद्धा सहबान्धवम् ।।"},
{"c": "8.27", "n": "68", "i": 42909, "v": "पापदेशज दुर्बुद्धे क्षुद्र क्षत्रियपांसन । सुहृद्भूत्वा रिपुः किं मां कृष्णाभ्यां भीषयन्नसि ।।"},
{"c": "8.27", "n": "69", "i": 42910, "v": "तौ वा ममाद्य हन्तारौ हन्तास्मि समरे स्थितौ । नाहं बिभेमि कृष्णाभ्यां विजानन्नात्मनो बलम् ।।"},
{"c": "8.27", "n": "70", "i": 42911, "v": "वासुदेवसहस्रं वा फल्गुनानां शतानि च । अहमेको हनिष्यामि जोषमास्स्व कुदेशज ।।"},
{"c": "8.27", "n": "71", "i": 42912, "v": "स्त्रियो बालाश्च वृद्धाश्च प्रायः क्रीडागता जनाः । या गाथाः संप्रगायन्ति कुर्वन्तोऽध्ययनं यथा । ता गाथाः शृणु मे शल्य मद्रकेषु दुरात्मसु ।।"},
{"c": "8.27", "n": "72", "i": 42913, "v": "ब्राह्मणैः कथिताः पूर्वं यथावद्राजसंनिधौ । श्रुत्वा चैकमना मूढ क्षम वा ब्रूहि वोत्तरम् ।।"},
{"c": "8.27", "n": "73", "i": 42914, "v": "मित्रध्रुङ्मद्रको नित्यं यो नो द्वेष्टि स मद्रकः । मद्रके संगतं नास्ति क्षुद्रवाक्ये नराधमे ।।"},
{"c": "8.27", "n": "74", "i": 42915, "v": "दुरात्मा मद्रको नित्यं नित्यं चानृतिकोऽनृजुः । यावदन्तं हि दौरात्म्यं मद्रकेष्विति नः श्रुतम् ।।"},
{"c": "8.27", "n": "75", "i": 42916, "v": "पिता माता च पुत्रश्च श्वश्रूश्वशुरमातुलाः । जामाता दुहिता भ्राता नप्ता ते ते च बान्धवाः ।।"},
{"c": "8.27", "n": "76", "i": 42917, "v": "वयस्याभ्यागताश्चान्ये दासीदासं च संगतम् । पुंभिर्विमिश्रा नार्यश्च ज्ञाताज्ञाताः स्वयेच्छया ।।"},
{"c": "8.27", "n": "77", "i": 42918, "v": "येषां गृहेषु शिष्टानां सक्तुमन्थाशिनां सदा । पीत्वा सीधुं सगोमांसं नर्दन्ति च हसन्ति च ।।"},
{"c": "8.27", "n": "78", "i": 42919, "v": "यानि चैवाप्यबद्धानि प्रवर्तन्ते च कामतः । कामप्रलापिनोऽन्योन्यं तेषु धर्मः कथं भवेत् ।।"},
{"c": "8.27", "n": "79", "i": 42920, "v": "मद्रकेषु विलुप्तेषु प्रख्याताशुभकर्मसु । नापि वैरं न सौहार्दं मद्रकेषु समाचरेत् ।।"},
{"c": "8.27", "n": "80", "i": 42921, "v": "मद्रके संगतं नास्ति मद्रको हि सचापलः । मद्रकेषु च दुःस्पर्शं शौचं गान्धारकेषु च ।।"},
{"c": "8.27", "n": "81", "i": 42922, "v": "राजयाजकयाज्येन नष्टं दत्तं हविर्भवेत् ।।"},
{"c": "8.27", "n": "82", "i": 42923, "v": "शूद्रसंस्कारको विप्रो यथा याति पराभवम् । तथा ब्रह्मद्विषो नित्यं गच्छन्तीह पराभवम् ।।"},
{"c": "8.27", "n": "83", "i": 42924, "v": "मद्रके संगतं नास्ति हतं वृश्चिकतो विषम् । आथर्वणेन मन्त्रेण सर्वा शान्तिः कृता भवेत् ।।"},
{"c": "8.27", "n": "84", "i": 42925, "v": "इति वृश्चिकदष्टस्य नानाविषहतस्य च । कुर्वन्ति भेषजं प्राज्ञाः सत्यं तच्चापि दृश्यते । एवं विद्वञ्जोषमास्स्व शृणु चात्रोत्तरं वचः ।।"},
{"c": "8.27", "n": "85", "i": 42926, "v": "वासांस्युत्सृज्य नृत्यन्ति स्त्रियो या मद्यमोहिताः । मिथुनेऽसंयताश्चापि यथाकामचराश्च ताः । तासां पुत्रः कथं धर्मं मद्रको वक्तुमर्हति ।।"},
{"c": "8.27", "n": "86", "i": 42927, "v": "यास्तिष्ठन्त्यः प्रमेहन्ति यथैवोष्ट्रीदशेरके । तासां विभ्रष्टलज्जानां निर्लज्जानां ततस्ततः । त्वं पुत्रस्तादृशीनां हि धर्मं वक्तुमिहेच्छसि ।।"},
{"c": "8.27", "n": "87", "i": 42928, "v": "सुवीरकं याच्यमाना मद्रका कषति स्फिजौ । अदातुकामा वचनमिदं वदति दारुणम् ।।"},
{"c": "8.27", "n": "88", "i": 42929, "v": "मा मा सुवीरकं कश्चिद्याचतां दयितो मम । पुत्रं दद्यां प्रतिपदं न तु दद्यां सुवीरकम् ।।"},
{"c": "8.27", "n": "89", "i": 42930, "v": "नार्यो बृहत्यो निर्ह्रीका मद्रकाः कम्बलावृताः । घस्मरा नष्टशौचाश्च प्राय इत्यनुशुश्रुम ।।"},
{"c": "8.27", "n": "90", "i": 42931, "v": "एवमादि मयान्यैर्वा शक्यं वक्तुं भवेद्बहु । आ केशाग्रान्नखाग्राच्च वक्तव्येषु कुवर्त्मसु ।।"},
{"c": "8.27", "n": "91", "i": 42932, "v": "मद्रकाः सिन्धुसौवीरा धर्मं विद्युः कथं त्विह । पापदेशोद्भवा म्लेच्छा धर्माणामविचक्षणाः ।।"},
{"c": "8.27", "n": "92", "i": 42933, "v": "एष मुख्यतमो धर्मः क्षत्रियस्येति नः श्रुतम् । यदाजौ निहतः शेते सद्भिः समभिपूजितः ।।"},
{"c": "8.27", "n": "93", "i": 42934, "v": "आयुधानां संपराये यन्मुच्येयमहं ततः । न मे स प्रथमः कल्पो निधने स्वर्गमिच्छतः ।।"},
{"c": "8.27", "n": "94", "i": 42935, "v": "सोऽहं प्रियः सखा चास्मि धार्तराष्ट्रस्य धीमतः । तदर्थे हि मम प्राणा यच्च मे विद्यते वसु ।।"},
{"c": "8.27", "n": "95", "i": 42936, "v": "व्यक्तं त्वमप्युपहितः पाण्डवैः पापदेशज । यथा ह्यमित्रवत्सर्वं त्वमस्मासु प्रवर्तसे ।।"},
{"c": "8.27", "n": "96", "i": 42937, "v": "कामं न खलु शक्योऽहं त्वद्विधानां शतैरपि । संग्रामाद्विमुखः कर्तुं धर्मज्ञ इव नास्तिकैः ।।"},
{"c": "8.27", "n": "97", "i": 42938, "v": "सारङ्ग इव घर्मार्तः कामं विलप शुष्य च । नाहं भीषयितुं शक्यः क्षत्रवृत्ते व्यवस्थितः ।।"},
{"c": "8.27", "n": "98", "i": 42939, "v": "तनुत्यजां नृसिंहानामाहवेष्वनिवर्तिनाम् । या गतिर्गुरुणा प्राङ्मे प्रोक्ता रामेण तां स्मर ।।"},
{"c": "8.27", "n": "99", "i": 42940, "v": "स्वेषां त्राणार्थमुद्युक्तं वधाय द्विषतामपि । विद्धि मामास्थितं वृत्तं पौरूरवसमुत्तमम् ।।"},
{"c": "8.27", "n": "100", "i": 42941, "v": "न तद्भूतं प्रपश्यामि त्रिषु लोकेषु मद्रक । यो मामस्मादभिप्रायाद्वारयेदिति मे मतिः ।।"},
{"c": "8.27", "n": "101", "i": 42942, "v": "एवं विद्वञ्जोषमास्स्व त्रासात्किं बहु भाषसे । मा त्वा हत्वा प्रदास्यामि क्रव्याद्भ्यो मद्रकाधम ।।"},
{"c": "8.27", "n": "102", "i": 42943, "v": "मित्रप्रतीक्षया शल्य धार्तराष्ट्रस्य चोभयोः । अपवादतितिक्षाभिस्त्रिभिरेतैर्हि जीवसि ।।"},
{"c": "8.27", "n": "103", "i": 42944, "v": "पुनश्चेदीदृशं वाक्यं मद्रराज वदिष्यसि । शिरस्ते पातयिष्यामि गदया वज्रकल्पया ।।"},
{"c": "8.27", "n": "104", "i": 42945, "v": "श्रोतारस्त्विदमद्येह द्रष्टारो वा कुदेशज । कर्णं वा जघ्नतुः कृष्णौ कर्णो वापि जघान तौ ।।"},
{"c": "8.27", "n": "105", "i": 42946, "v": "एवमुक्त्वा तु राधेयः पुनरेव विशां पते । अब्रवीन्मद्रराजानं याहि याहीत्यसंभ्रमम् ।।"},
{"c": "8.28", "t": "संजय उवाच ।"},
{"c": "8.28", "n": "1", "i": 42947, "v": "मारिषाधिरथेः श्रुत्वा वचो युद्धाभिनन्दिनः । शल्योऽब्रवीत्पुनः कर्णं निदर्शनमुदाहरन् ।।"},
{"c": "8.28", "n": "2", "i": 42948, "v": "यथैव मत्तो मद्येन त्वं तथा न च वा तथा । तथाहं त्वां प्रमाद्यन्तं चिकित्सामि सुहृत्तया ।।"},
{"c": "8.28", "n": "3", "i": 42949, "v": "इमां काकोपमां कर्ण प्रोच्यमानां निबोध मे । श्रुत्वा यथेष्टं कुर्यास्त्वं विहीन कुलपांसन ।।"},
{"c": "8.28", "n": "4", "i": 42950, "v": "नाहमात्मनि किंचिद्वै किल्बिषं कर्ण संस्मरे । येन त्वं मां महाबाहो हन्तुमिच्छस्यनागसम् ।।"},
{"c": "8.28", "n": "5", "i": 42951, "v": "अवश्यं तु मया वाच्यं बुध्यतां यदि ते हितम् । विशेषतो रथस्थेन राज्ञश्चैव हितैषिणा ।।"},
{"c": "8.28", "n": "6", "i": 42952, "v": "समं च विषमं चैव रथिनश्च बलाबलम् । श्रमः खेदश्च सततं हयानां रथिना सह ।।"},
{"c": "8.28", "n": "7", "i": 42953, "v": "आयुधस्य परिज्ञानं रुतं च मृगपक्षिणाम् । भारश्चाप्यतिभारश्च शल्यानां च प्रतिक्रिया ।।"},
{"c": "8.28", "n": "8", "i": 42954, "v": "अस्त्रयोगश्च युद्धं च निमित्तानि तथैव च । सर्वमेतन्मया ज्ञेयं रथस्यास्य कुटुम्बिना । अतस्त्वां कथये कर्ण निदर्शनमिदं पुनः ।।"},
{"c": "8.28", "n": "9", "i": 42955, "v": "वैश्यः किल समुद्रान्ते प्रभूतधनधान्यवान् । यज्वा दानपतिः क्षान्तः स्वकर्मस्थोऽभवच्छुचिः ।।"},
{"c": "8.28", "n": "10", "i": 42956, "v": "बहुपुत्रः प्रियापत्यः सर्वभूतानुकम्पकः । राज्ञो धर्मप्रधानस्य राष्ट्रे वसति निर्भयः ।।"},
{"c": "8.28", "n": "11", "i": 42957, "v": "पुत्राणां तस्य बालानां कुमाराणां यशस्विनाम् । काको बहूनामभवदुच्छिष्टकृतभोजनः ।।"},
{"c": "8.28", "n": "12", "i": 42958, "v": "तस्मै सदा प्रयच्छन्ति वैश्यपुत्राः कुमारकाः । मांसोदनं दधि क्षीरं पायसं मधुसर्पिषी ।।"},
{"c": "8.28", "n": "13", "i": 42959, "v": "स चोच्छिष्टभृतः काको वैश्यपुत्रैः कुमारकैः । सदृशान्पक्षिणो दृप्तः श्रेयसश्चावमन्यते ।।"},
{"c": "8.28", "n": "14", "i": 42960, "v": "अथ हंसाः समुद्रान्ते कदाचिदभिपातिनः । गरुडस्य गतौ तुल्याश्चक्राङ्गा हृष्टचेतसः ।।"},
{"c": "8.28", "n": "15", "i": 42961, "v": "कुमारकास्ततो हंसान्दृष्ट्वा काकमथाब्रुवन् । भवानेव विशिष्टो हि पतत्रिभ्यो विहंगम ।।"},
{"c": "8.28", "n": "16", "i": 42962, "v": "प्रतार्यमाणस्तु स तैरल्पबुद्धिभिरण्डजः । तद्वचः सत्यमित्येव मौर्ख्याद्दर्पाच्च मन्यते ।।"},
{"c": "8.28", "n": "17", "i": 42963, "v": "तान्सोऽभिपत्य जिज्ञासुः क एषां श्रेष्ठभागिति । उच्छिष्टदर्पितः काको बहूनां दूरपातिनाम् ।।"},
{"c": "8.28", "n": "18", "i": 42964, "v": "तेषां यं प्रवरं मेने हंसानां दूरपातिनाम् । तमाह्वयत दुर्बुद्धिः पताम इति पक्षिणम् ।।"},
{"c": "8.28", "n": "19", "i": 42965, "v": "तच्छ्रुत्वा प्राहसन्हंसा ये तत्रासन्समागताः । भाषतो बहु काकस्य बलिनः पततां वराः । इदमूचुश्च चक्राङ्गा वचः काकं विहंगमाः ।।"},
{"c": "8.28", "n": "20", "i": 42966, "v": "वयं हंसाश्चरामेमां पृथिवीं मानसौकसः । पक्षिणां च वयं नित्यं दूरपातेन पूजिताः ।।"},
{"c": "8.28", "n": "21", "i": 42967, "v": "कथं नु हंसं बलिनं वज्राङ्गं दूरपातिनम् । काको भूत्वा निपतने समाह्वयसि दुर्मते । कथं त्वं पतनं काक सहास्माभिर्ब्रवीषि तत् ।।"},
{"c": "8.28", "n": "22", "i": 42968, "v": "अथ हंसवचो मूढः कुत्सयित्वा पुनः पुनः । प्रजगादोत्तरं काकः कत्थनो जातिलाघवात् ।।"},
{"c": "8.28", "n": "23", "i": 42969, "v": "शतमेकं च पातानां पतितास्मि न संशयः । शतयोजनमेकैकं विचित्रं विविधं तथा ।।"},
{"c": "8.28", "n": "24", "i": 42970, "v": "उड्डीनमवडीनं च प्रडीनं डीनमेव च । निडीनमथ संडीनं तिर्यक्चातिगतानि च ।।"},
{"c": "8.28", "n": "25", "i": 42971, "v": "विडीनं परिडीनं च पराडीनं सुडीनकम् । अतिडीनं महाडीनं निडीनं परिडीनकम् ।।"},
{"c": "8.28", "n": "26", "i": 42972, "v": "गतागतप्रतिगता बह्वीश्च निकुडीनिकाः । कर्तास्मि मिषतां वोऽद्य ततो द्रक्ष्यथ मे बलम् ।।"},
{"c": "8.28", "n": "27", "i": 42973, "v": "एवमुक्ते तु काकेन प्रहस्यैको विहंगमः । उवाच हंसस्तं काकं वचनं तन्निबोध मे ।।"},
{"c": "8.28", "n": "28", "i": 42974, "v": "शतमेकं च पातानां त्वं काक पतिता ध्रुवम् । एकमेव तु ये पातं विदुः सर्वे विहंगमाः ।।"},
{"c": "8.28", "n": "29", "i": 42975, "v": "तमहं पतिता काक नान्यं जानामि कंचन । पत त्वमपि रक्ताक्ष येन वा तेन मन्यसे ।।"},
{"c": "8.28", "n": "30", "i": 42976, "v": "अथ काकाः प्रजहसुर्ये तत्रासन्समागताः । कथमेकेन पातेन हंसः पातशतं जयेत् ।।"},
{"c": "8.28", "n": "31", "i": 42977, "v": "एकेनैव शतस्यैकं पातेनाभिभविष्यति । हंसस्य पतितं काको बलवानाशुविक्रमः ।।"},
{"c": "8.28", "n": "32", "i": 42978, "v": "प्रपेततुः स्पर्धयाथ ततस्तौ हंसवायसौ । एकपाती च चक्राङ्गः काकः पातशतेन च ।।"},
{"c": "8.28", "n": "33", "i": 42979, "v": "पेतिवानथ चक्राङ्गः पेतिवानथ वायसः । विसिस्मापयिषुः पातैराचक्षाणोऽऽत्मनः क्रियाम् ।।"},
{"c": "8.28", "n": "34", "i": 42980, "v": "अथ काकस्य चित्राणि पतितानीतराणि च । दृष्ट्वा प्रमुदिताः काका विनेदुरथ तैः स्वरैः ।।"},
{"c": "8.28", "n": "35", "i": 42981, "v": "हंसांश्चावहसन्ति स्म प्रावदन्नप्रियाणि च । उत्पत्योत्पत्य च प्राहुर्मुहूर्तमिति चेति च ।।"},
{"c": "8.28", "n": "36", "i": 42982, "v": "वृक्षाग्रेभ्यः स्थलेभ्यश्च निपतन्त्युत्पतन्ति च । कुर्वाणा विविधान्रावानाशंसन्तस्तदा जयम् ।।"},
{"c": "8.28", "n": "37", "i": 42983, "v": "हंसस्तु मृदुकेनैव विक्रान्तुमुपचक्रमे । प्रत्यहीयत काकाच्च मुहूर्तमिव मारिष ।।"},
{"c": "8.28", "n": "38", "i": 42984, "v": "अवमन्य रयं हंसानिदं वचनमब्रवीत् । योऽसावुत्पतितो हंसः सोऽसावेव प्रहीयते ।।"},
{"c": "8.28", "n": "39", "i": 42985, "v": "अथ हंसः स तच्छ्रुत्वा प्रापतत्पश्चिमां दिशम् । उपर्युपरि वेगेन सागरं वरुणालयम् ।।"},
{"c": "8.28", "n": "40", "i": 42986, "v": "ततो भीः प्राविशत्काकं तदा तत्र विचेतसम् । द्वीपद्रुमानपश्यन्तं निपतन्तं श्रमान्वितम् । निपतेयं क्व नु श्रान्त इति तस्मिञ्जलार्णवे ।।"},
{"c": "8.28", "n": "41", "i": 42987, "v": "अविषह्यः समुद्रो हि बहुसत्त्वगणालयः । महाभूतशतोद्भासी नभसोऽपि विशिष्यते ।।"},
{"c": "8.28", "n": "42", "i": 42988, "v": "गाम्भीर्याद्धि समुद्रस्य न विशेषः कुलाधम । दिगम्बराम्भसां कर्ण समुद्रस्था हि दुर्जयाः । विदूरपातात्तोयस्य किं पुनः कर्ण वायसः ।।"},
{"c": "8.28", "n": "43", "i": 42989, "v": "अथ हंसोऽभ्यतिक्रम्य मुहूर्तमिति चेति च । अवेक्षमाणस्तं काकं नाशक्नोद्व्यपसर्पितुम् । अतिक्रम्य च चक्राङ्गः काकं तं समुदैक्षत ।।"},
{"c": "8.28", "n": "44", "i": 42990, "v": "तं तथा हीयमानं च हंसो दृष्ट्वाब्रवीदिदम् । उज्जिहीर्षुर्निमज्जन्तं स्मरन्सत्पुरुषव्रतम् ।।"},
{"c": "8.28", "n": "45", "i": 42991, "v": "बहूनि पतनानि त्वमाचक्षाणो मुहुर्मुहुः । पतस्यव्याहरंश्चेदं न नो गुह्यं प्रभाषसे ।।"},
{"c": "8.28", "n": "46", "i": 42992, "v": "किं नाम पतनं काक यत्त्वं पतसि सांप्रतम् । जलं स्पृशसि पक्षाभ्यां तुण्डेन च पुनः पुनः ।।"},
{"c": "8.28", "n": "47", "i": 42993, "v": "स पक्षाभ्यां स्पृशन्नार्तस्तुण्डेन जलमर्णवे । काको दृढं परिश्रान्तः सहसा निपपात ह ।।"},
{"c": "8.28", "t": "हंस उवाच ।"},
{"c": "8.28", "n": "48", "i": 42994, "v": "शतमेकं च पातानां यत्प्रभाषसि वायस । नानाविधानीह पुरा तच्चानृतमिहाद्य ते ।।"},
{"c": "8.28", "t": "काक उवाच ।"},
{"c": "8.28", "n": "49", "i": 42995, "v": "उच्छिष्टदर्पितो हंस मन्येऽऽत्मानं सुपर्णवत् । अवमन्य बहूंश्चाहं काकानन्यांश्च पक्षिणः । प्राणैर्हंस प्रपद्ये त्वां द्वीपान्तं प्रापयस्व माम् ।।"},
{"c": "8.28", "n": "50", "i": 42996, "v": "यद्यहं स्वस्तिमान्हंस स्वदेशं प्राप्नुयां पुनः । न कंचिदवमन्येयमापदो मां समुद्धर ।।"},
{"c": "8.28", "n": "51", "i": 42997, "v": "तमेवंवादिनं दीनं विलपन्तमचेतनम् । काक काकेति वाशन्तं निमज्जन्तं महार्णवे ।।"},
{"c": "8.28", "n": "52", "i": 42998, "v": "तथैत्य वायसं हंसो जलक्लिन्नं सुदुर्दशम् । पद्भ्यामुत्क्षिप्य वेपन्तं पृष्ठमारोपयच्छनैः ।।"},
{"c": "8.28", "n": "53", "i": 42999, "v": "आरोप्य पृष्ठं काकं तं हंसः कर्ण विचेतसम् । आजगाम पुनर्द्वीपं स्पर्धया पेततुर्यतः ।।"},
{"c": "8.28", "n": "54", "i": 43000, "v": "संस्थाप्य तं चापि पुनः समाश्वास्य च खेचरम् । गतो यथेप्सितं देशं हंसो मन इवाशुगः ।।"},
{"c": "8.28", "n": "55", "i": 43001, "v": "उच्छिष्टभोजनात्काको यथा वैश्यकुले तु सः । एवं त्वमुच्छिष्टभृतो धार्तराष्ट्रैर्न संशयः । सदृशाञ्श्रेयसश्चापि सर्वान्कर्णातिमन्यसे ।।"},
{"c": "8.28", "n": "56", "i": 43002, "v": "द्रोणद्रौणिकृपैर्गुप्तो भीष्मेणान्यैश्च कौरवैः । विराटनगरे पार्थमेकं किं नावधीस्तदा ।।"},
{"c": "8.28", "n": "57", "i": 43003, "v": "यत्र व्यस्ताः समस्ताश्च निर्जिताः स्थ किरीटिना । सृगाला इव सिंहेन क्व ते वीर्यमभूत्तदा ।।"},
{"c": "8.28", "n": "58", "i": 43004, "v": "भ्रातरं च हतं दृष्ट्वा निर्जितः सव्यसाचिना । पश्यतां कुरुवीराणां प्रथमं त्वं पलायथाः ।।"},
{"c": "8.28", "n": "59", "i": 43005, "v": "तथा द्वैतवने कर्ण गन्धर्वैः समभिद्रुतः । कुरून्समग्रानुत्सृज्य प्रथमं त्वं पलायथाः ।।"},
{"c": "8.28", "n": "60", "i": 43006, "v": "हत्वा जित्वा च गन्धर्वांश्चित्रसेनमुखान्रणे । कर्ण दुर्योधनं पार्थः सभार्यं सममोचयत् ।।"},
{"c": "8.28", "n": "61", "i": 43007, "v": "पुनः प्रभावः पार्थस्य पुराणः केशवस्य च । कथितः कर्ण रामेण सभायां राजसंसदि ।।"},
{"c": "8.28", "n": "62", "i": 43008, "v": "सततं च तदश्रौषीर्वचनं द्रोणभीष्मयोः । अवध्यौ वदतोः कृष्णौ संनिधौ वै महीक्षिताम् ।।"},
{"c": "8.28", "n": "63", "i": 43009, "v": "कियन्तं तत्र वक्ष्यामि येन येन धनंजयः । त्वत्तोऽतिरिक्तः सर्वेभ्यो भूतेभ्यो ब्राह्मणो यथा ।।"},
{"c": "8.28", "n": "64", "i": 43010, "v": "इदानीमेव द्रष्टासि प्रधने स्यन्दने स्थितौ । पुत्रं च वसुदेवस्य पाण्डवं च धनंजयम् ।।"},
{"c": "8.28", "n": "65", "i": 43011, "v": "देवासुरमनुष्येषु प्रख्यातौ यौ नरर्षभौ । प्रकाशेनाभिविख्यातौ त्वं तु खद्योतवन्नृषु ।।"},
{"c": "8.28", "n": "66", "i": 43012, "v": "एवं विद्वान्मावमंस्थाः सूतपुत्राच्युतार्जुनौ । नृसिंहौ तौ नरश्वा त्वं जोषमास्स्व विकत्थन ।।"},
{"c": "8.29", "t": "संजय उवाच ।"},
{"c": "8.29", "n": "1", "i": 43013, "v": "मद्राधिपस्याधिरथिस्तदैवं; वचो निशम्याप्रियमप्रतीतः । उवाच शल्यं विदितं ममैत;द्यथाविधावर्जुनवासुदेवौ ।।"},
{"c": "8.29", "n": "2", "i": 43014, "v": "शौरे रथं वाहयतोऽर्जुनस्य; बलं महास्त्राणि च पाण्डवस्य । अहं विजानामि यथावदद्य; परोक्षभूतं तव तत्तु शल्य ।।"},
{"c": "8.29", "n": "3", "i": 43015, "v": "तौ चाप्रधृष्यौ शस्त्रभृतां वरिष्ठौ; व्यपेतभीर्योधयिष्यामि कृष्णौ । संतापयत्यभ्यधिकं तु रामा;च्छापोऽद्य मां ब्राह्मणसत्तमाच्च ।।"},
{"c": "8.29", "n": "4", "i": 43016, "v": "अवात्सं वै ब्राह्मणच्छद्मनाहं; रामे पुरा दिव्यमस्त्रं चिकीर्षुः । तत्रापि मे देवराजेन विघ्नो; हितार्थिना फल्गुनस्यैव शल्य ।।"},
{"c": "8.29", "n": "5", "i": 43017, "v": "कृतोऽवभेदेन ममोरुमेत्य; प्रविश्य कीटस्य तनुं विरूपाम् । गुरोर्भयाच्चापि न चेलिवानहं; तच्चावबुद्धो ददृशे स विप्रः ।।"},
{"c": "8.29", "n": "6", "i": 43018, "v": "पृष्टश्चाहं तमवोचं महर्षिं; सूतोऽहमस्मीति स मां शशाप । सूतोपधावाप्तमिदं त्वयास्त्रं; न कर्मकाले प्रतिभास्यति त्वाम् ।।"},
{"c": "8.29", "n": "7", "i": 43019, "v": "अन्यत्र यस्मात्तव मृत्युकाला;दब्राह्मणे ब्रह्म न हि ध्रुवं स्यात् । तदद्य पर्याप्तमतीव शस्त्र;मस्मिन्संग्रामे तुमुले तात भीमे ।।"},
{"c": "8.29", "n": "8", "i": 43020, "v": "अपां पतिर्वेगवानप्रमेयो; निमज्जयिष्यन्निवहान्प्रजानाम् । महानगं यः कुरुते समुद्रं; वेलैव तं वारयत्यप्रमेयम् ।।"},
{"c": "8.29", "n": "9", "i": 43021, "v": "प्रमुञ्चन्तं बाणसंघानमोघा;न्मर्मच्छिदो वीरहणः सपत्रान् । कुन्तीपुत्रं प्रतियोत्स्यामि युद्धे; ज्याकर्षिणामुत्तममद्य लोके ।।"},
{"c": "8.29", "n": "10", "i": 43022, "v": "एवं बलेनातिबलं महास्त्रं; समुद्रकल्पं सुदुरापमुग्रम् । शरौघिणं पार्थिवान्मज्जयन्तं; वेलेव पार्थमिषुभिः संसहिष्ये ।।"},
{"c": "8.29", "n": "11", "i": 43023, "v": "अद्याहवे यस्य न तुल्यमन्यं; मन्ये मनुष्यं धनुराददानम् । सुरासुरान्वै युधि यो जयेत; तेनाद्य मे पश्य युद्धं सुघोरम् ।।"},
{"c": "8.29", "n": "12", "i": 43024, "v": "अतिमानी पाण्डवो युद्धकामो; अमानुषैरेष्यति मे महास्त्रैः । तस्यास्त्रमस्त्रैरभिहत्य संख्ये; शरोत्तमैः पातयिष्यामि पार्थम् ।।"},
{"c": "8.29", "n": "13", "i": 43025, "v": "दिवाकरेणापि समं तपन्तं; समाप्तरश्मिं यशसा ज्वलन्तम् । तमोनुदं मेघ इवातिमात्रो; धनंजयं छादयिष्यामि बाणैः ।।"},
{"c": "8.29", "n": "14", "i": 43026, "v": "वैश्वानरं धूमशिखं ज्वलन्तं; तेजस्विनं लोकमिमं दहन्तम् । मेघो भूत्वा शरवर्षैर्यथाग्निं; तथा पार्थं शमयिष्यामि युद्धे ।।"},
{"c": "8.29", "n": "15", "i": 43027, "v": "प्रमाथिनं बलवन्तं प्रहारिणं; प्रभञ्जनं मातरिश्वानमुग्रम् । युद्धे सहिष्ये हिमवानिवाचलो; धनंजयं क्रुद्धममृष्यमाणम् ।।"},
{"c": "8.29", "n": "16", "i": 43028, "v": "विशारदं रथमार्गेष्वसक्तं; धुर्यं नित्यं समरेषु प्रवीरम् । लोके वरं सर्वधनुर्धराणां; धनंजयं संयुगे संसहिष्ये ।।"},
{"c": "8.29", "n": "17", "i": 43029, "v": "अद्याहवे यस्य न तुल्यमन्यं; मध्येमनुष्यं धनुराददानम् । सर्वामिमां यः पृथिवीं सहेत; तथा विद्वान्योत्स्यमानोऽस्मि तेन ।।"},
{"c": "8.29", "n": "18", "i": 43030, "v": "यः सर्वभूतानि सदेवकानि; प्रस्थेऽजयत्खाण्डवे सव्यसाची । को जीवितं रक्षमाणो हि तेन; युयुत्सते मामृते मानुषोऽन्यः ।।"},
{"c": "8.29", "n": "19", "i": 43031, "v": "अहं तस्य पौरुषं पाण्डवस्य; ब्रूयां हृष्टः समितौ क्षत्रियाणाम् । किं त्वं मूर्खः प्रभषन्मूढचेता; मामवोचः पौरुषमर्जुनस्य ।।"},
{"c": "8.29", "n": "20", "i": 43032, "v": "अप्रियो यः परुषो निष्ठुरो हि; क्षुद्रः क्षेप्ता क्षमिणश्चाक्षमावान् । हन्यामहं तादृशानां शतानि; क्षमामि त्वां क्षमया कालयोगात् ।।"},
{"c": "8.29", "n": "21", "i": 43033, "v": "अवोचस्त्वं पाण्डवार्थेऽप्रियाणि; प्रधर्षयन्मां मूढवत्पापकर्मन् । मय्यार्जवे जिह्मगतिर्हतस्त्वं; मित्रद्रोही सप्तपदं हि मित्रम् ।।"},
{"c": "8.29", "n": "22", "i": 43034, "v": "कालस्त्वयं मृत्युमयोऽतिदारुणो; दुर्योधनो युद्धमुपागमद्यत् । तस्यार्थसिद्धिमभिकाङ्क्षमाण;स्तमभ्येष्ये यत्र नैकान्त्यमस्ति ।।"},
{"c": "8.29", "n": "23", "i": 43035, "v": "मित्रं मिदेर्नन्दतेः प्रीयतेर्वा; संत्रायतेर्मानद मोदतेर्वा । ब्रवीति तच्चामुत विप्रपूर्वा;त्तच्चापि सर्वं मम दुर्योधनेऽस्ति ।।"},
{"c": "8.29", "n": "24", "i": 43036, "v": "शत्रुः शदेः शासतेः शायतेर्वा; शृणातेर्वा श्वयतेर्वापि सर्गे । उपसर्गाद्बहुधा सूदतेश्च; प्रायेण सर्वं त्वयि तच्च मह्यम् ।।"},
{"c": "8.29", "n": "25", "i": 43037, "v": "दुर्योधनार्थं तव चाप्रियार्थं; यशोर्थमात्मार्थमपीश्वरार्थम् । तस्मादहं पाण्डववासुदेवौ; योत्स्ये यत्नात्कर्म तत्पश्य मेऽद्य ।।"},
{"c": "8.29", "n": "26", "i": 43038, "v": "अस्त्राणि पश्याद्य ममोत्तमानि; ब्राह्माणि दिव्यान्यथ मानुषाणि । आसादयिष्याम्यहमुग्रवीर्यं; द्विपोत्तमं मत्तमिवाभिमत्तः ।।"},
{"c": "8.29", "n": "27", "i": 43039, "v": "अस्त्रं ब्राह्मं मनसा तद्ध्यजय्यं; क्षेप्स्ये पार्थायाप्रतिमं जयाय । तेनापि मे नैव मुच्येत युद्धे; न चेत्पतेद्विषमे मेऽद्य चक्रम् ।।"},
{"c": "8.29", "n": "28", "i": 43040, "v": "वैवस्वताद्दण्डहस्ताद्वरुणाद्वापि पाशिनः । सगदाद्वा धनपतेः सवज्राद्वापि वासवात् ।।"},
{"c": "8.29", "n": "29", "i": 43041, "v": "नान्यस्मादपि कस्माच्चिद्बिभिमो ह्याततायिनः । इति शल्य विजानीहि यथा नाहं बिभेम्यभीः ।।"},
{"c": "8.29", "n": "30", "i": 43042, "v": "तस्माद्भयं न मे पार्थान्नापि चैव जनार्दनात् । अद्य युद्धं हि ताभ्यां मे संपराये भविष्यति ।।"},
{"c": "8.29", "n": "31", "i": 43043, "v": "श्वभ्रे ते पततां चक्रमिति मे ब्राह्मणोऽवदत् । युध्यमानस्य संग्रामे प्राप्तस्यैकायने भयम् ।।"},
{"c": "8.29", "n": "32", "i": 43044, "v": "तस्माद्बिभेमि बलवद्ब्राह्मणव्याहृतादहम् । एते हि सोमराजान ईश्वराः सुखदुःखयोः ।।"},
{"c": "8.29", "n": "33", "i": 43045, "v": "होमधेन्वा वत्समस्य प्रमत्त इषुणाहनम् । चरन्तमजने शल्य ब्राह्मणात्तपसो निधेः ।।"},
{"c": "8.29", "n": "34", "i": 43046, "v": "ईषादन्तान्सप्तशतान्दासीदासशतानि च । ददतो द्विजमुख्याय प्रसादं न चकार मे ।।"},
{"c": "8.29", "n": "35", "i": 43047, "v": "कृष्णानां श्वेतवत्सानां सहस्राणि चतुर्दश । आहरन्न लभे तस्मात्प्रसादं द्विजसत्तमात् ।।"},
{"c": "8.29", "n": "36", "i": 43048, "v": "ऋद्धं गेहं सर्वकामैर्यच्च मे वसु किंचन । तत्सर्वमस्मै सत्कृत्य प्रयच्छामि न चेच्छति ।।"},
{"c": "8.29", "n": "37", "i": 43049, "v": "ततोऽब्रवीन्मां याचन्तमपराद्धं प्रयत्नतः । व्याहृतं यन्मया सूत तत्तथा न तदन्यथा ।।"},
{"c": "8.29", "n": "38", "i": 43050, "v": "अनृतोक्तं प्रजा हन्यात्ततः पापमवाप्नुयात् । तस्माद्धर्माभिरक्षार्थं नानृतं वक्तुमुत्सहे ।।"},
{"c": "8.29", "n": "39", "i": 43051, "v": "मा त्वं ब्रह्मगतिं हिंस्याः प्रायश्चित्तं कृतं त्वया । मद्वाक्यं नानृतं लोके कश्चित्कुर्यात्समाप्नुहि ।।"},
{"c": "8.29", "n": "40", "i": 43052, "v": "इत्येतत्ते मया प्रोक्तं क्षिप्तेनापि सुहृत्तया । जानामि त्वाधिक्षिपन्तं जोषमास्स्वोत्तरं शृणु ।।"},
{"c": "8.30", "t": "संजय उवाच ।"},
{"c": "8.30", "n": "1", "i": 43053, "v": "ततः पुनर्महाराज मद्रराजमरिंदमम् । अभ्यभाषत राधेयः संनिवार्योत्तरं वचः ।।"},
{"c": "8.30", "n": "2", "i": 43054, "v": "यत्त्वं निदर्शनार्थं मां शल्य जल्पितवानसि । नाहं शक्यस्त्वया वाचा विभीषयितुमाहवे ।।"},
{"c": "8.30", "n": "3", "i": 43055, "v": "यदि मां देवताः सर्वा योधयेयुः सवासवाः । तथापि मे भयं न स्यात्किमु पार्थात्सकेशवात् ।।"},
{"c": "8.30", "n": "4", "i": 43056, "v": "नाहं भीषयितुं शक्यो वाङ्मात्रेण कथंचन । अन्यं जानीहि यः शक्यस्त्वया भीषयितुं रणे ।।"},
{"c": "8.30", "n": "5", "i": 43057, "v": "नीचस्य बलमेतावत्पारुष्यं यत्त्वमात्थ माम् । अशक्तोऽस्मद्गुणान्प्राप्तुं वल्गसे बहु दुर्मते ।।"},
{"c": "8.30", "n": "6", "i": 43058, "v": "न हि कर्णः समुद्भूतो भयार्थमिह मारिष । विक्रमार्थमहं जातो यशोर्थं च तथैव च ।।"},
{"c": "8.30", "n": "7", "i": 43059, "v": "इदं तु मे त्वमेकाग्रः शृणु मद्रजनाधिप । संनिधौ धृतराष्ट्रस्य प्रोच्यमानं मया श्रुतम् ।।"},
{"c": "8.30", "n": "8", "i": 43060, "v": "देशांश्च विविधांश्चित्रान्पूर्ववृत्तांश्च पार्थिवान् । ब्राह्मणाः कथयन्तः स्म धृतराष्ट्रमुपासते ।।"},
{"c": "8.30", "n": "9", "i": 43061, "v": "तत्र वृद्धः पुरावृत्ताः कथाः काश्चिद्द्विजोत्तमः । बाह्लीकदेशं मद्रांश्च कुत्सयन्वाक्यमब्रवीत् ।।"},
{"c": "8.30", "n": "10", "i": 43062, "v": "बहिष्कृता हिमवता गङ्गया च तिरस्कृताः । सरस्वत्या यमुनया कुरुक्षेत्रेण चापि ये ।।"},
{"c": "8.30", "n": "11", "i": 43063, "v": "पञ्चानां सिन्धुषष्ठानां नदीनां येऽन्तराश्रिताः । तान्धर्मबाह्यानशुचीन्बाह्लीकान्परिवर्जयेत् ।।"},
{"c": "8.30", "n": "12", "i": 43064, "v": "गोवर्धनो नाम वटः सुभाण्डं नाम चत्वरम् । एतद्राजकुलद्वारमाकुमारः स्मराम्यहम् ।।"},
{"c": "8.30", "n": "13", "i": 43065, "v": "कार्येणात्यर्थगाढेन बाह्लीकेषूषितं मया । तत एषां समाचारः संवासाद्विदितो मम ।।"},
{"c": "8.30", "n": "14", "i": 43066, "v": "शाकलं नाम नगरमापगा नाम निम्नगा । जर्तिका नाम बाह्लीकास्तेषां वृत्तं सुनिन्दितम् ।।"},
{"c": "8.30", "n": "15", "i": 43067, "v": "धानागौडासवे पीत्वा गोमांसं लशुनैः सह । अपूपमांसवाट्यानामाशिनः शीलवर्जिताः ।।"},
{"c": "8.30", "n": "16", "i": 43068, "v": "हसन्ति गान्ति नृत्यन्ति स्त्रीभिर्मत्ता विवाससः । नगरागारवप्रेषु बहिर्माल्यानुलेपनाः ।।"},
{"c": "8.30", "n": "17", "i": 43069, "v": "मत्तावगीतैर्विविधैः खरोष्ट्रनिनदोपमैः । आहुरन्योन्यमुक्तानि प्रब्रुवाणा मदोत्कटाः ।।"},
{"c": "8.30", "n": "18", "i": 43070, "v": "हा हते हा हतेत्येव स्वामिभर्तृहतेति च । आक्रोशन्त्यः प्रनृत्यन्ति मन्दाः पर्वस्वसंयताः ।।"},
{"c": "8.30", "n": "19", "i": 43071, "v": "तेषां किलावलिप्तानां निवसन्कुरुजाङ्गले । कश्चिद्बाह्लीकमुख्यानां नातिहृष्टमना जगौ ।।"},
{"c": "8.30", "n": "20", "i": 43072, "v": "सा नूनं बृहती गौरी सूक्ष्मकम्बलवासिनी । मामनुस्मरती शेते बाह्लीकं कुरुवासिनम् ।।"},
{"c": "8.30", "n": "21", "i": 43073, "v": "शतद्रुकनदीं तीर्त्वा तां च रम्यामिरावतीम् । गत्वा स्वदेशं द्रक्ष्यामि स्थूलशङ्खाः शुभाः स्त्रियः ।।"},
{"c": "8.30", "n": "22", "i": 43074, "v": "मनःशिलोज्ज्वलापाङ्गा गौर्यस्त्रिककुदाञ्जनाः । केवलाजिनसंवीताः कूर्दन्त्यः प्रियदर्शनाः ।।"},
{"c": "8.30", "n": "23", "i": 43075, "v": "मृदङ्गानकशङ्खानां मर्दलानां च निस्वनैः । खरोष्ट्राश्वतरैश्चैव मत्ता यास्यामहे सुखम् ।।"},
{"c": "8.30", "n": "24", "i": 43076, "v": "शमीपीलुकरीराणां वनेषु सुखवर्त्मसु । अपूपान्सक्तुपिण्डीश्च खादन्तो मथितान्विताः ।।"},
{"c": "8.30", "n": "25", "i": 43077, "v": "पथिषु प्रबला भूत्वा कदासमृदितेऽध्वनि । खलोपहारं कुर्वाणास्ताडयिष्याम भूयसः ।।"},
{"c": "8.30", "n": "26", "i": 43078, "v": "एवं हीनेषु व्रात्येषु बाह्लीकेषु दुरात्मसु । कश्चेतयानो निवसेन्मुहूर्तमपि मानवः ।।"},
{"c": "8.30", "n": "27", "i": 43079, "v": "ईदृशा ब्राह्मणेनोक्ता बाह्लीका मोघचारिणः । येषां षड्भागहर्ता त्वमुभयोः शुभपापयोः ।।"},
{"c": "8.30", "n": "28", "i": 43080, "v": "इत्युक्त्वा ब्राह्मणः साधुरुत्तरं पुनरुक्तवान् । बाह्लीकेष्वविनीतेषु प्रोच्यमानं निबोधत ।।"},
{"c": "8.30", "n": "29", "i": 43081, "v": "तत्र स्म राक्षसी गाति सदा कृष्णचतुर्दशीम् । नगरे शाकले स्फीते आहत्य निशि दुन्दुभिम् ।।"},
{"c": "8.30", "n": "30", "i": 43082, "v": "कदा वा घोषिका गाथाः पुनर्गास्यन्ति शाकले । गव्यस्य तृप्ता मांसस्य पीत्वा गौडं महासवम् ।।"},
{"c": "8.30", "n": "31", "i": 43083, "v": "गौरीभिः सह नारीभिर्बृहतीभिः स्वलंकृताः । पलाण्डुगण्डूषयुतान्खादन्ते चैडकान्बहून् ।।"},
{"c": "8.30", "n": "32", "i": 43084, "v": "वाराहं कौक्कुटं मांसं गव्यं गार्दभमौष्ट्रकम् । ऐडं च ये न खादन्ति तेषां जन्म निरर्थकम् ।।"},
{"c": "8.30", "n": "33", "i": 43085, "v": "इति गायन्ति ये मत्ताः शीधुना शाकलावतः । सबालवृद्धाः कूर्दन्तस्तेषु वृत्तं कथं भवेत् ।।"},
{"c": "8.30", "n": "34", "i": 43086, "v": "इति शल्य विजानीहि हन्त भूयो ब्रवीमि ते । यदन्योऽप्युक्तवानस्मान्ब्राह्मणः कुरुसंसदि ।।"},
{"c": "8.30", "n": "35", "i": 43087, "v": "पञ्च नद्यो वहन्त्येता यत्र पीलुवनान्यपि । शतद्रुश्च विपाशा च तृतीयेरावती तथा । चन्द्रभागा वितस्ता च सिन्धुषष्ठा बहिर्गताः ।।"},
{"c": "8.30", "n": "36", "i": 43088, "v": "आरट्टा नाम ते देशा नष्टधर्मान्न तान्व्रजेत् । व्रात्यानां दासमीयानां विदेहानामयज्वनाम् ।।"},
{"c": "8.30", "n": "37", "i": 43089, "v": "न देवाः प्रतिगृह्णन्ति पितरो ब्राह्मणास्तथा । तेषां प्रनष्टधर्माणां बाह्लीकानामिति श्रुतिः ।।"},
{"c": "8.30", "n": "38", "i": 43090, "v": "ब्राह्मणेन तथा प्रोक्तं विदुषा साधुसंसदि । काष्ठकुण्डेषु बाह्लीका मृण्मयेषु च भुञ्जते । सक्तुवाट्यावलिप्तेषु श्वादिलीढेषु निर्घृणाः ।।"},
{"c": "8.30", "n": "39", "i": 43091, "v": "आविकं चौष्ट्रिकं चैव क्षीरं गार्दभमेव च । तद्विकारांश्च बाह्लीकाः खादन्ति च पिबन्ति च ।।"},
{"c": "8.30", "n": "40", "i": 43092, "v": "पुत्रसंकरिणो जाल्माः सर्वान्नक्षीरभोजनाः । आरट्टा नाम बाह्लीका वर्जनीया विपश्चिता ।।"},
{"c": "8.30", "n": "41", "i": 43093, "v": "उत शल्य विजानीहि हन्त भूयो ब्रवीमि ते । यदन्योऽप्युक्तवान्सभ्यो ब्राह्मणः कुरुसंसदि ।।"},
{"c": "8.30", "n": "42", "i": 43094, "v": "युगंधरे पयः पीत्वा प्रोष्य चाप्यच्युतस्थले । तद्वद्भूतिलये स्नात्वा कथं स्वर्गं गमिष्यति ।।"},
{"c": "8.30", "n": "43", "i": 43095, "v": "पञ्च नद्यो वहन्त्येता यत्र निःसृत्य पर्वतात् । आरट्टा नाम बाह्लीका न तेष्वार्यो द्व्यहं वसेत् ।।"},
{"c": "8.30", "n": "44", "i": 43096, "v": "बहिश्च नाम ह्लीकश्च विपाशायां पिशाचकौ । तयोरपत्यं बाह्लीका नैषा सृष्टिः प्रजापतेः ।।"},
{"c": "8.30", "n": "45", "i": 43097, "v": "कारस्करान्महिषकान्कलिङ्गान्कीकटाटवीन् । कर्कोटकान्वीरकांश्च दुर्धर्मांश्च विवर्जयेत् ।।"},
{"c": "8.30", "n": "46", "i": 43098, "v": "इति तीर्थानुसर्तारं राक्षसी काचिदब्रवीत् । एकरात्रा शमीगेहे महोलूखलमेखला ।।"},
{"c": "8.30", "n": "47", "i": 43099, "v": "आरट्टा नाम ते देशा बाह्लीका नाम ते जनाः । वसातिसिन्धुसौवीरा इति प्रायो विकुत्सिताः ।।"},
{"c": "8.30", "n": "48", "i": 43100, "v": "उत शल्य विजानीहि हन्त भूयो ब्रवीमि ते । उच्यमानं मया सम्यक्तदेकाग्रमनाः शृणु ।।"},
{"c": "8.30", "n": "49", "i": 43101, "v": "ब्राह्मणः शिल्पिनो गेहमभ्यगच्छत्पुरातिथिः । आचारं तत्र संप्रेक्ष्य प्रीतः शिल्पिनमब्रवीत् ।।"},
{"c": "8.30", "n": "50", "i": 43102, "v": "मया हिमवतः शृङ्गमेकेनाध्युषितं चिरम् । दृष्टाश्च बहवो देशा नानाधर्मसमाकुलाः ।।"},
{"c": "8.30", "n": "51", "i": 43103, "v": "न च केन च धर्मेण विरुध्यन्ते प्रजा इमाः । सर्वे हि तेऽब्रुवन्धर्मं यथोक्तं वेदपारगैः ।।"},
{"c": "8.30", "n": "52", "i": 43104, "v": "अटता तु सदा देशान्नानाधर्मसमाकुलान् । आगच्छता महाराज बाह्लीकेषु निशामितम् ।।"},
{"c": "8.30", "n": "53", "i": 43105, "v": "तत्रैव ब्राह्मणो भूत्वा ततो भवति क्षत्रियः । वैश्यः शूद्रश्च बाह्लीकस्ततो भवति नापितः ।।"},
{"c": "8.30", "n": "54", "i": 43106, "v": "नापितश्च ततो भूत्वा पुनर्भवति ब्राह्मणः । द्विजो भूत्वा च तत्रैव पुनर्दासोऽपि जायते ।।"},
{"c": "8.30", "n": "55", "i": 43107, "v": "भवत्येकः कुले विप्रः शिष्टान्ये कामचारिणः । गान्धारा मद्रकाश्चैव बाह्लीकाः केऽप्यचेतसः ।।"},
{"c": "8.30", "n": "56", "i": 43108, "v": "एतन्मया श्रुतं तत्र धर्मसंकरकारकम् । कृत्स्नामटित्वा पृथिवीं बाह्लीकेषु विपर्ययः ।।"},
{"c": "8.30", "n": "57", "i": 43109, "v": "उत शल्य विजानीहि हन्त भूयो ब्रवीमि ते । यदप्यन्योऽब्रवीद्वाक्यं बाह्लीकानां विकुत्सितम् ।।"},
{"c": "8.30", "n": "58", "i": 43110, "v": "सती पुरा हृता काचिदारट्टा किल दस्युभिः । अधर्मतश्चोपयाता सा तानभ्यशपत्ततः ।।"},
{"c": "8.30", "n": "59", "i": 43111, "v": "बालां बन्धुमतीं यन्मामधर्मेणोपगच्छथ । तस्मान्नार्यो भविष्यन्ति बन्धक्यो वै कुलेषु वः । न चैवास्मात्प्रमोक्ष्यध्वं घोरात्पापान्नराधमाः ।।"},
{"c": "8.30", "n": "60", "i": 43112, "v": "कुरवः सहपाञ्चालाः शाल्वा मत्स्याः सनैमिषाः । कोसलाः काशयोऽङ्गाश्च कलिङ्गा मगधास्तथा ।।"},
{"c": "8.30", "n": "61", "i": 43113, "v": "चेदयश्च महाभागा धर्मं जानन्ति शाश्वतम् । नानादेशेषु सन्तश्च प्रायो बाह्या लयादृते ।।"},
{"c": "8.30", "n": "62", "i": 43114, "v": "आ मत्स्येभ्यः कुरुपाञ्चालदेश्या; आ नैमिषाच्चेदयो ये विशिष्टाः । धर्मं पुराणमुपजीवन्ति सन्तो; मद्रानृते पञ्चनदांश्च जिह्मान् ।।"},
{"c": "8.30", "n": "63", "i": 43115, "v": "एवं विद्वन्धर्मकथांश्च राजं;स्तूष्णींभूतो जडवच्छल्य भूयाः । त्वं तस्य गोप्ता च जनस्य राजा; षड्भागहर्ता शुभदुष्कृतस्य ।।"},
{"c": "8.30", "n": "64", "i": 43116, "v": "अथ वा दुष्कृतस्य त्वं हर्ता तेषामरक्षिता । रक्षिता पुण्यभाग्राजा प्रजानां त्वं त्वपुण्यभाक् ।।"},
{"c": "8.30", "n": "65", "i": 43117, "v": "पूज्यमाने पुरा धर्मे सर्वदेशेषु शाश्वते । धर्मं पाञ्चनदं दृष्ट्वा धिगित्याह पितामहः ।।"},
{"c": "8.30", "n": "66", "i": 43118, "v": "व्रात्यानां दाशमीयानां कृतेऽप्यशुभकर्मणाम् । इति पाञ्चनदं धर्ममवमेने पितामहः । स्वधर्मस्थेषु वर्णेषु सोऽप्येतं नाभिपूजयेत् ।।"},
{"c": "8.30", "n": "67", "i": 43119, "v": "उत शल्य विजानीहि हन्त भूयो ब्रवीमि ते । कल्माषपादः सरसि निमज्जन्राक्षसोऽब्रवीत् ।।"},
{"c": "8.30", "n": "68", "i": 43120, "v": "क्षत्रियस्य मलं भैक्षं ब्राह्मणस्यानृतं मलम् । मलं पृथिव्या बाह्लीकाः स्त्रीणां मद्रस्त्रियो मलम् ।।"},
{"c": "8.30", "n": "69", "i": 43121, "v": "निमज्जमानमुद्धृत्य कश्चिद्राजा निशाचरम् । अपृच्छत्तेन चाख्यातं प्रोक्तवान्यन्निबोध तत् ।।"},
{"c": "8.30", "n": "70", "i": 43122, "v": "मानुषाणां मलं म्लेच्छा म्लेच्छानां मौष्टिका मलम् । मौष्टिकानां मलं शण्डाः शण्डानां राजयाजकाः ।।"},
{"c": "8.30", "n": "71", "i": 43123, "v": "राजयाजकयाज्यानां मद्रकाणां च यन्मलम् । तद्भवेद्वै तव मलं यद्यस्मान्न विमुञ्चसि ।।"},
{"c": "8.30", "n": "72", "i": 43124, "v": "इति रक्षोपसृष्टेषु विषवीर्यहतेषु च । राक्षसं भेषजं प्रोक्तं संसिद्धं वचनोत्तरम् ।।"},
{"c": "8.30", "n": "73", "i": 43125, "v": "ब्राह्मं पाञ्चालाः कौरवेयाः स्वधर्मः; सत्यं मत्स्याः शूरसेनाश्च यज्ञः । प्राच्या दासा वृषला दाक्षिणात्याः; स्तेना बाह्लीकाः संकरा वै सुराष्ट्राः ।।"},
{"c": "8.30", "n": "74", "i": 43126, "v": "कृतघ्नता परवित्तापहारः; सुरापानं गुरुदारावमर्शः । येषां धर्मस्तान्प्रति नास्त्यधर्म; आरट्टकान्पाञ्चनदान्धिगस्तु ।।"},
{"c": "8.30", "n": "75", "i": 43127, "v": "आ पाञ्चालेभ्यः कुरवो नैमिषाश्च; मत्स्याश्चैवाप्यथ जानन्ति धर्मम् । कलिङ्गकाश्चाङ्गका मागधाश्च; शिष्टान्धर्मानुपजीवन्ति वृद्धाः ।।"},
{"c": "8.30", "n": "76", "i": 43128, "v": "प्राचीं दिशं श्रिता देवा जातवेदःपुरोगमाः । दक्षिणां पितरो गुप्तां यमेन शुभकर्मणा ।।"},
{"c": "8.30", "n": "77", "i": 43129, "v": "प्रतीचीं वरुणः पाति पालयन्नसुरान्बली । उदीचीं भगवान्सोमो ब्रह्मण्यो ब्राह्मणैः सह ।।"},
{"c": "8.30", "n": "78", "i": 43130, "v": "रक्षःपिशाचान्हिमवान्गुह्यकान्गन्धमादनः । ध्रुवः सर्वाणि भूतानि विष्णुर्लोकाञ्जनार्दनः ।।"},
{"c": "8.30", "n": "79", "i": 43131, "v": "इङ्गितज्ञाश्च मगधाः प्रेक्षितज्ञाश्च कोसलाः । अर्धोक्ताः कुरुपाञ्चालाः शाल्वाः कृत्स्नानुशासनाः । पार्वतीयाश्च विषमा यथैव गिरयस्तथा ।।"},
{"c": "8.30", "n": "80", "i": 43132, "v": "सर्वज्ञा यवना राजञ्शूराश्चैव विशेषतः । म्लेच्छाः स्वसंज्ञानियता नानुक्त इतरो जनः ।।"},
{"c": "8.30", "n": "81", "i": 43133, "v": "प्रतिरब्धास्तु बाह्लीका न च केचन मद्रकाः । स त्वमेतादृशः शल्य नोत्तरं वक्तुमर्हसि ।।"},
{"c": "8.30", "n": "82", "i": 43134, "v": "एतज्ज्ञात्वा जोषमास्स्व प्रतीपं मा स्म वै कृथाः । स त्वां पूर्वमहं हत्वा हनिष्ये केशवार्जुनौ ।।"},
{"c": "8.30", "t": "शल्य उवाच ।"},
{"c": "8.30", "n": "83", "i": 43135, "v": "आतुराणां परित्यागः स्वदारसुतविक्रयः । अङ्गेषु वर्तते कर्ण येषामधिपतिर्भवान् ।।"},
{"c": "8.30", "n": "84", "i": 43136, "v": "रथातिरथसंख्यायां यत्त्वा भीष्मस्तदाब्रवीत् । तान्विदित्वात्मनो दोषान्निर्मन्युर्भव मा क्रुधः ।।"},
{"c": "8.30", "n": "85", "i": 43137, "v": "सर्वत्र ब्राह्मणाः सन्ति सन्ति सर्वत्र क्षत्रियाः । वैश्याः शूद्रास्तथा कर्ण स्त्रियः साध्व्यश्च सुव्रताः ।।"},
{"c": "8.30", "n": "86", "i": 43138, "v": "रमन्ते चोपहासेन पुरुषाः पुरुषैः सह । अन्योन्यमवतक्षन्तो देशे देशे समैथुनाः ।।"},
{"c": "8.30", "n": "87", "i": 43139, "v": "परवाच्येषु निपुणः सर्वो भवति सर्वदा । आत्मवाच्यं न जानीते जानन्नपि विमुह्यति ।।"},
{"c": "8.30", "t": "संजय उवाच ।"},
{"c": "8.30", "n": "88", "i": 43140, "v": "कर्णोऽपि नोत्तरं प्राह शल्योऽप्यभिमुखः परान् । पुनः प्रहस्य राधेयः पुनर्याहीत्यचोदयत् ।।"},
{"c": "8.31", "t": "संजय उवाच ।"},
{"c": "8.31", "n": "1", "i": 43141, "v": "ततः परानीकभिदं व्यूहमप्रतिमं परैः । समीक्ष्य कर्णः पार्थानां धृष्टद्युम्नाभिरक्षितम् ।।"},
{"c": "8.31", "n": "2", "i": 43142, "v": "प्रययौ रथघोषेण सिंहनादरवेण च । वादित्राणां च निनदैः कम्पयन्निव मेदिनीम् ।।"},
{"c": "8.31", "n": "3", "i": 43143, "v": "वेपमान इव क्रोधाद्युद्धशौण्डः परंतपः । प्रतिव्यूह्य महातेजा यथावद्भरतर्षभ ।।"},
{"c": "8.31", "n": "4", "i": 43144, "v": "व्यधमत्पाण्डवीं सेनामासुरीं मघवानिव । युधिष्ठिरं चाभिभवन्नपसव्यं चकार ह ।।"},
{"c": "8.31", "t": "धृतराष्ट्र उवाच ।"},
{"c": "8.31", "n": "5", "i": 43145, "v": "कथं संजय राधेयः प्रत्यव्यूहत पाण्डवान् । धृष्टद्युम्नमुखान्वीरान्भीमसेनाभिरक्षितान् ।।"},
{"c": "8.31", "n": "6", "i": 43146, "v": "के च प्रपक्षौ पक्षौ वा मम सैन्यस्य संजय । प्रविभज्य यथान्यायं कथं वा समवस्थिताः ।।"},
{"c": "8.31", "n": "7", "i": 43147, "v": "कथं पाण्डुसुताश्चापि प्रत्यव्यूहन्त मामकान् । कथं चैतन्महायुद्धं प्रावर्तत सुदारुणम् ।।"},
{"c": "8.31", "n": "8", "i": 43148, "v": "क्व च बीभत्सुरभवद्यत्कर्णोऽयाद्युधिष्ठिरम् । को ह्यर्जुनस्य सांनिध्ये शक्तोऽभ्येतुं युधिष्ठिरम् ।।"},
{"c": "8.31", "n": "9", "i": 43149, "v": "सर्वभूतानि यो ह्येकः खाण्डवे जितवान्पुरा । कस्तमन्यत्र राधेयात्प्रतियुध्येज्जिजीविषुः ।।"},
{"c": "8.31", "t": "संजय उवाच ।"},
{"c": "8.31", "n": "10", "i": 43150, "v": "शृणु व्यूहस्य रचनामर्जुनश्च यथा गतः । परिदाय नृपं तेभ्यः संग्रामश्चाभवद्यथा ।।"},
{"c": "8.31", "n": "11", "i": 43151, "v": "कृपः शारद्वतो राजन्मागधश्च तरस्विनः । सात्वतः कृतवर्मा च दक्षिणं पक्षमाश्रिताः ।।"},
{"c": "8.31", "n": "12", "i": 43152, "v": "तेषां प्रपक्षे शकुनिरुलूकश्च महारथः । सादिभिर्विमलप्रासैस्तवानीकमरक्षताम् ।।"},
{"c": "8.31", "n": "13", "i": 43153, "v": "गान्धारिभिरसंभ्रान्तैः पार्वतीयैश्च दुर्जयैः । शलभानामिव व्रातैः पिशाचैरिव दुर्दृशैः ।।"},
{"c": "8.31", "n": "14", "i": 43154, "v": "चतुस्त्रिंशत्सहस्राणि रथानामनिवर्तिनाम् । संशप्तका युद्धशौण्डा वामं पार्श्वमपालयन् ।।"},
{"c": "8.31", "n": "15", "i": 43155, "v": "समुच्चितास्तव सुतैः कृष्णार्जुनजिघांसवः । तेषां प्रपक्षः काम्बोजाः शकाश्च यवनैः सह ।।"},
{"c": "8.31", "n": "16", "i": 43156, "v": "निदेशात्सूतपुत्रस्य सरथाः साश्वपत्तयः । आह्वयन्तोऽर्जुनं तस्थुः केशवं च महाबलम् ।।"},
{"c": "8.31", "n": "17", "i": 43157, "v": "मध्येसेनामुखं कर्णो व्यवातिष्ठत दंशितः । चित्रवर्माङ्गदः स्रग्वी पालयन्ध्वजिनीमुखम् ।।"},
{"c": "8.31", "n": "18", "i": 43158, "v": "रक्ष्यमाणः सुसंरब्धैः पुत्रैः शस्त्रभृतां वरः । वाहिनीप्रमुखं वीरः संप्रकर्षन्नशोभत ।।"},
{"c": "8.31", "n": "19", "i": 43159, "v": "अयोरत्निर्महाबाहुः सूर्यवैश्वानरद्युतिः । महाद्विपस्कन्धगतः पिङ्गलः प्रियदर्शनः । दुःशासनो वृतः सैन्यैः स्थितो व्यूहस्य पृष्ठतः ।।"},
{"c": "8.31", "n": "20", "i": 43160, "v": "तमन्वयान्महाराज स्वयं दुर्योधनो नृपः । चित्राश्वैश्चित्रसंनाहैः सोदर्यैरभिरक्षितः ।।"},
{"c": "8.31", "n": "21", "i": 43161, "v": "रक्ष्यमाणो महावीर्यैः सहितैर्मद्रकेकयैः । अशोभत महाराज देवैरिव शतक्रतुः ।।"},
{"c": "8.31", "n": "22", "i": 43162, "v": "अश्वत्थामा कुरूणां च ये प्रवीरा महारथाः । नित्यमत्ताश्च मातङ्गाः शूरैर्म्लेच्छैरधिष्ठिताः । अन्वयुस्तद्रथानीकं क्षरन्त इव तोयदाः ।।"},
{"c": "8.31", "n": "23", "i": 43163, "v": "ते ध्वजैर्वैजयन्तीभिर्ज्वलद्भिः परमायुधैः । सादिभिश्चास्थिता रेजुर्द्रुमवन्त इवाचलाः ।।"},
{"c": "8.31", "n": "24", "i": 43164, "v": "तेषां पदातिनागानां पादरक्षाः सहस्रशः । पट्टिशासिधराः शूरा बभूवुरनिवर्तिनः ।।"},
{"c": "8.31", "n": "25", "i": 43165, "v": "सादिभिः स्यन्दनैर्नागैरधिकं समलंकृतैः । स व्यूहराजो विबभौ देवासुरचमूपमः ।।"},
{"c": "8.31", "n": "26", "i": 43166, "v": "बार्हस्पत्यः सुविहितो नायकेन विपश्चिता । नृत्यतीव महाव्यूहः परेषामादधद्भयम् ।।"},
{"c": "8.31", "n": "27", "i": 43167, "v": "तस्य पक्षप्रपक्षेभ्यो निष्पतन्ति युयुत्सवः । पत्त्यश्वरथमातङ्गाः प्रावृषीव बलाहकाः ।।"},
{"c": "8.31", "n": "28", "i": 43168, "v": "ततः सेनामुखे कर्णं दृष्ट्वा राजा युधिष्ठिरः । धनंजयममित्रघ्नमेकवीरमुवाच ह ।।"},
{"c": "8.31", "n": "29", "i": 43169, "v": "पश्यार्जुन महाव्यूहं कर्णेन विहितं रणे । युक्तं पक्षैः प्रपक्षैश्च सेनानीकं प्रकाशते ।।"},
{"c": "8.31", "n": "30", "i": 43170, "v": "तदेतद्वै समालोक्य प्रत्यमित्रं महद्बलम् । यथा नाभिभवत्यस्मांस्तथा नीतिर्विधीयताम् ।।"},
{"c": "8.31", "n": "31", "i": 43171, "v": "एवमुक्तोऽर्जुनो राज्ञा प्राञ्जलिर्नृपमब्रवीत् । यथा भवानाह तथा तत्सर्वं न तदन्यथा ।।"},
{"c": "8.31", "n": "32", "i": 43172, "v": "यस्त्वस्य विहितो घातस्तं करिष्यामि भारत । प्रधानवध एवास्य विनाशस्तं करोम्यहम् ।।"},
{"c": "8.31", "t": "युधिष्ठिर उवाच ।"},
{"c": "8.31", "n": "33", "i": 43173, "v": "तस्मात्त्वमेव राधेयं भीमसेनः सुयोधनम् । वृषसेनं च नकुलः सहदेवोऽपि सौबलम् ।।"},
{"c": "8.31", "n": "34", "i": 43174, "v": "दुःशासनं शतानीको हार्दिक्यं शिनिपुंगवः । धृष्टद्युम्नस्तथा द्रौणिं स्वयं यास्याम्यहं कृपम् ।।"},
{"c": "8.31", "n": "35", "i": 43175, "v": "द्रौपदेया धार्तराष्ट्राञ्शिष्टान्सह शिखण्डिना । ते ते च तांस्तानहितानस्माकं घ्नन्तु मामकाः ।।"},
{"c": "8.31", "t": "संजय उवाच ।"},
{"c": "8.31", "n": "36", "i": 43176, "v": "इत्युक्तो धर्मराजेन तथेत्युक्त्वा धनंजयः । व्यादिदेश स्वसैन्यानि स्वयं चागाच्चमूमुखम् ।।"},
{"c": "8.31", "n": "37", "i": 43177, "v": "अथ तं रथमायान्तं दृष्ट्वात्यद्भुतदर्शनम् । उवाचाधिरथिं शल्यः पुनस्तं युद्धदुर्मदम् ।।"},
{"c": "8.31", "n": "38", "i": 43178, "v": "अयं स रथ आयाति श्वेताश्वः कृष्णसारथिः । निघ्नन्नमित्रान्कौन्तेयो यं यं त्वं परिपृच्छसि ।।"},
{"c": "8.31", "n": "39", "i": 43179, "v": "श्रूयते तुमुलः शब्दो रथनेमिस्वनो महान् । एष रेणुः समुद्भूतो दिवमावृत्य तिष्ठति ।।"},
{"c": "8.31", "n": "40", "i": 43180, "v": "चक्रनेमिप्रणुन्ना च कम्पते कर्ण मेदिनी । प्रवात्येष महावायुरभितस्तव वाहिनीम् । क्रव्यादा व्याहरन्त्येते मृगाः कुर्वन्ति भैरवम् ।।"},
{"c": "8.31", "n": "41", "i": 43181, "v": "पश्य कर्ण महाघोरं भयदं लोमहर्षणम् । कबन्धं मेघसंकाशं भानुमावृत्य संस्थितम् ।।"},
{"c": "8.31", "n": "42", "i": 43182, "v": "पश्य यूथैर्बहुविधैर्मृगाणां सर्वतोदिशम् । बलिभिर्दृप्तशार्दूलैरादित्योऽभिनिरीक्ष्यते ।।"},
{"c": "8.31", "n": "43", "i": 43183, "v": "पश्य कङ्कांश्च गृध्रांश्च समवेतान्सहस्रशः । स्थितानभिमुखान्घोरानन्योन्यमभिभाषतः ।।"},
{"c": "8.31", "n": "44", "i": 43184, "v": "सिताश्चाश्वाः समायुक्तास्तव कर्ण महारथे । प्रदराः प्रज्वलन्त्येते ध्वजश्चैव प्रकम्पते ।।"},
{"c": "8.31", "n": "45", "i": 43185, "v": "उदीर्यतो हयान्पश्य महाकायान्महाजवान् । प्लवमानान्दर्शनीयानाकाशे गरुडानिव ।।"},
{"c": "8.31", "n": "46", "i": 43186, "v": "ध्रुवमेषु निमित्तेषु भूमिमावृत्य पार्थिवाः । स्वप्स्यन्ति निहताः कर्ण शतशोऽथ सहस्रशः ।।"},
{"c": "8.31", "n": "47", "i": 43187, "v": "शङ्खानां तुमुलः शब्दः श्रूयते लोमहर्षणः । आनकानां च राधेय मृदङ्गानां च सर्वशः ।।"},
{"c": "8.31", "n": "48", "i": 43188, "v": "बाणशब्दान्बहुविधान्नराश्वरथनिस्वनान् । ज्यातलत्रेषुशब्दांश्च शृणु कर्ण महात्मनाम् ।।"},
{"c": "8.31", "n": "49", "i": 43189, "v": "हेमरूप्यप्रमृष्टानां वाससां शिल्पिनिर्मिताः । नानावर्णा रथे भान्ति श्वसनेन प्रकम्पिताः ।।"},
{"c": "8.31", "n": "50", "i": 43190, "v": "सहेमचन्द्रतारार्काः पताकाः किङ्किणीयुताः । पश्य कर्णार्जुनस्यैताः सौदामिन्य इवाम्बुदे ।।"},
{"c": "8.31", "n": "51", "i": 43191, "v": "ध्वजाः कणकणायन्ते वातेनाभिसमीरिताः । सपताका रथाश्चापि पाञ्चालानां महात्मनाम् ।।"},
{"c": "8.31", "n": "52", "i": 43192, "v": "नागाश्वरथपत्त्यौघांस्तावकान्समभिघ्नतः । ध्वजाग्रं दृश्यते त्वस्य ज्याशब्दश्चापि श्रूयते ।।"},
{"c": "8.31", "n": "53", "i": 43193, "v": "अद्य द्रष्टासि तं वीरं श्वेताश्वं कृष्णसारथिम् । निघ्नन्तं शात्रवान्संख्ये यं कर्ण परिपृच्छसि ।।"},
{"c": "8.31", "n": "54", "i": 43194, "v": "अद्य तौ पुरुषव्याघ्रौ लोहिताक्षौ परंतपौ । वासुदेवार्जुनौ कर्ण द्रष्टास्येकरथस्थितौ ।।"},
{"c": "8.31", "n": "55", "i": 43195, "v": "सारथिर्यस्य वार्ष्णेयो गाण्डीवं यस्य कार्मुकम् । तं चेद्धन्तासि राधेय त्वं नो राजा भविष्यसि ।।"},
{"c": "8.31", "n": "56", "i": 43196, "v": "एष संशप्तकाहूतस्तानेवाभिमुखो गतः । करोति कदनं चैषां संग्रामे द्विषतां बली । इति ब्रुवाणं मद्रेशं कर्णः प्राहातिमन्युमान् ।।"},
{"c": "8.31", "n": "57", "i": 43197, "v": "पश्य संशप्तकैः क्रुद्धैः सर्वतः समभिद्रुतः । एष सूर्य इवाम्भोदैश्छन्नः पार्थो न दृश्यते । एतदन्तोऽर्जुनः शल्य निमग्नः शोकसागरे ।।"},
{"c": "8.31", "t": "शल्य उवाच ।"},
{"c": "8.31", "n": "58", "i": 43198, "v": "वरुणं कोऽम्भसा हन्यादिन्धनेन च पावकम् । को वानिलं निगृह्णीयात्पिबेद्वा को महार्णवम् ।।"},
{"c": "8.31", "n": "59", "i": 43199, "v": "ईदृग्रूपमहं मन्ये पार्थस्य युधि निग्रहम् । न हि शक्योऽर्जुनो जेतुं सेन्द्रैः सर्वैः सुरासुरैः ।।"},
{"c": "8.31", "n": "60", "i": 43200, "v": "अथैवं परितोषस्ते वाचोक्त्वा सुमना भव । न स शक्यो युधा जेतुमन्यं कुरु मनोरथम् ।।"},
{"c": "8.31", "n": "61", "i": 43201, "v": "बाहुभ्यामुद्धरेद्भूमिं दहेत्क्रुद्ध इमाः प्रजाः । पातयेत्त्रिदिवाद्देवान्योऽर्जुनं समरे जयेत् ।।"},
{"c": "8.31", "n": "62", "i": 43202, "v": "पश्य कुन्तीसुतं वीरं भीममक्लिष्टकारिणम् । प्रभासन्तं महाबाहुं स्थितं मेरुमिवाचलम् ।।"},
{"c": "8.31", "n": "63", "i": 43203, "v": "अमर्षी नित्यसंरब्धश्चिरं वैरमनुस्मरन् । एष भीमो जयप्रेप्सुर्युधि तिष्ठति वीर्यवान् ।।"},
{"c": "8.31", "n": "64", "i": 43204, "v": "एष धर्मभृतां श्रेष्ठो धर्मराजो युधिष्ठिरः । तिष्ठत्यसुकरः संख्ये परैः परपुरंजयः ।।"},
{"c": "8.31", "n": "65", "i": 43205, "v": "एतौ च पुरुषव्याघ्रावश्विनाविव सोदरौ । नकुलः सहदेवश्च तिष्ठतो युधि दुर्जयौ ।।"},
{"c": "8.31", "n": "66", "i": 43206, "v": "दृश्यन्त एते कार्ष्णेयाः पञ्च पञ्चाचला इव । व्यवस्थिता योत्स्यमानाः सर्वेऽर्जुनसमा युधि ।।"},
{"c": "8.31", "n": "67", "i": 43207, "v": "एते द्रुपदपुत्राश्च धृष्टद्युम्नपुरोगमाः । हीनाः सत्यजिता वीरास्तिष्ठन्ति परमौजसः ।।"},
{"c": "8.31", "n": "68", "i": 43208, "v": "इति संवदतोरेव तयोः पुरुषसिंहयोः । ते सेने समसज्जेतां गङ्गायमुनवद्भृशम् ।।"},
{"c": "8.32", "t": "धृतराष्ट्र उवाच ।"},
{"c": "8.32", "n": "1", "i": 43209, "v": "तथा व्यूढेष्वनीकेषु संसक्तेषु च संजय । संशप्तकान्कथं पार्थो गतः कर्णश्च पाण्डवान् ।।"},
{"c": "8.32", "n": "2", "i": 43210, "v": "एतद्विस्तरतो युद्धं प्रब्रूहि कुशलो ह्यसि । न हि तृप्यामि वीराणां शृण्वानो विक्रमान्रणे ।।"},
{"c": "8.32", "t": "संजय उवाच ।"},
{"c": "8.32", "n": "3", "i": 43211, "v": "तत्स्थाने समवस्थाप्य प्रत्यमित्रं महाबलम् । अव्यूहतार्जुनो व्यूहं पुत्रस्य तव दुर्नये ।।"},
{"c": "8.32", "n": "4", "i": 43212, "v": "तत्सादिनागकलिलं पदातिरथसंकुलम् । धृष्टद्युम्नमुखैर्व्यूढमशोभत महद्बलम् ।।"},
{"c": "8.32", "n": "5", "i": 43213, "v": "पारावतसवर्णाश्वश्चन्द्रादित्यसमद्युतिः । पार्षतः प्रबभौ धन्वी कालो विग्रहवानिव ।।"},
{"c": "8.32", "n": "6", "i": 43214, "v": "पार्षतं त्वभि संतस्थुर्द्रौपदेया युयुत्सवः । सानुगा भीमवपुषश्चन्द्रं तारागणा इव ।।"},
{"c": "8.32", "n": "7", "i": 43215, "v": "अथ व्यूढेष्वनीकेषु प्रेक्ष्य संशप्तकान्रणे । क्रुद्धोऽर्जुनोऽभिदुद्राव व्याक्षिपन्गाण्डिवं धनुः ।।"},
{"c": "8.32", "n": "8", "i": 43216, "v": "अथ संशप्तकाः पार्थमभ्यधावन्वधैषिणः । विजये कृतसंकल्पा मृत्युं कृत्वा निवर्तनम् ।।"},
{"c": "8.32", "n": "9", "i": 43217, "v": "तदश्वसंघबहुलं मत्तनागरथाकुलम् । पत्तिमच्छूरवीरौघैर्द्रुतमर्जुनमाद्रवत् ।।"},
{"c": "8.32", "n": "10", "i": 43218, "v": "स संप्रहारस्तुमुलस्तेषामासीत्किरीटिना । तस्यैव नः श्रुतो यादृङ्निवातकवचैः सह ।।"},
{"c": "8.32", "n": "11", "i": 43219, "v": "रथानश्वान्ध्वजान्नागान्पत्तीन्रथपतीनपि । इषून्धनूंषि खड्गांश्च चक्राणि च परश्वधान् ।।"},
{"c": "8.32", "n": "12", "i": 43220, "v": "सायुधानुद्यतान्बाहूनुद्यतान्यायुधानि च । चिच्छेद द्विषतां पार्थः शिरांसि च सहस्रशः ।।"},
{"c": "8.32", "n": "13", "i": 43221, "v": "तस्मिन्सैन्ये महावर्ते पातालावर्तसंनिभे । निमग्नं तं रथं मत्वा नेदुः संशप्तका मुदा ।।"},
{"c": "8.32", "n": "14", "i": 43222, "v": "स पुरस्तादरीन्हत्वा पश्चार्धेनोत्तरेण च । दक्षिणेन च बीभत्सुः क्रुद्धो रुद्रः पशूनिव ।।"},
{"c": "8.32", "n": "15", "i": 43223, "v": "अथ पाञ्चालचेदीनां सृञ्जयानां च मारिष । त्वदीयैः सह संग्राम आसीत्परमदारुणः ।।"},
{"c": "8.32", "n": "16", "i": 43224, "v": "कृपश्च कृतवर्मा च शकुनिश्चापि सौबलः । हृष्टसेनाः सुसंरब्धा रथानीकैः प्रहारिणः ।।"},
{"c": "8.32", "n": "17", "i": 43225, "v": "कोसलैः काशिमत्स्यैश्च कारूषैः केकयैरपि । शूरसेनैः शूरवीरैर्युयुधुर्युद्धदुर्मदाः ।।"},
{"c": "8.32", "n": "18", "i": 43226, "v": "तेषामन्तकरं युद्धं देहपाप्मप्रणाशनम् । शूद्रविट्क्षत्रवीराणां धर्म्यं स्वर्ग्यं यशस्करम् ।।"},
{"c": "8.32", "n": "19", "i": 43227, "v": "दुर्योधनोऽपि सहितो भ्रातृभिर्भरतर्षभ । गुप्तः कुरुप्रवीरैश्च मद्राणां च महारथैः ।।"},
{"c": "8.32", "n": "20", "i": 43228, "v": "पाण्डवैः सहपाञ्चालैश्चेदिभिः सात्यकेन च । युध्यमानं रणे कर्णं कुरुवीरोऽभ्यपालयत् ।।"},
{"c": "8.32", "n": "21", "i": 43229, "v": "कर्णोऽपि निशितैर्बाणैर्विनिहत्य महाचमूम् । प्रमृद्य च रथश्रेष्ठान्युधिष्ठिरमपीडयत् ।।"},
{"c": "8.32", "n": "22", "i": 43230, "v": "विपत्रायुधदेहासून्कृत्वा शत्रून्सहस्रशः । युक्त्वा स्वर्गयशोभ्यां च स्वेभ्यो मुदमुदावहत् ।।"},
{"c": "8.32", "t": "धृतराष्ट्र उवाच ।"},
{"c": "8.32", "n": "23", "i": 43231, "v": "यत्तत्प्रविश्य पार्थानां सेनां कुर्वञ्जनक्षयम् । कर्णो राजानमभ्यर्च्छत्तन्ममाचक्ष्व संजय ।।"},
{"c": "8.32", "n": "24", "i": 43232, "v": "के च प्रवीराः पार्थानां युधि कर्णमवारयन् । कांश्च प्रमथ्याधिरथिर्युधिष्ठिरमपीडयत् ।।"},
{"c": "8.32", "t": "संजय उवाच ।"},
{"c": "8.32", "n": "25", "i": 43233, "v": "धृष्टद्युम्नमुखान्पार्थान्दृष्ट्वा कर्णो व्यवस्थितान् । समभ्यधावत्त्वरितः पाञ्चालाञ्शत्रुकर्शनः ।।"},
{"c": "8.32", "n": "26", "i": 43234, "v": "तं तूर्णमभिधावन्तं पाञ्चाला जितकाशिनः । प्रत्युद्ययुर्महाराज हंसा इव महार्णवम् ।।"},
{"c": "8.32", "n": "27", "i": 43235, "v": "ततः शङ्खसहस्राणां निस्वनो हृदयंगमः । प्रादुरासीदुभयतो भेरीशब्दश्च दारुणः ।।"},
{"c": "8.32", "n": "28", "i": 43236, "v": "नानावादित्रनादश्च द्विपाश्वरथनिस्वनः । सिंहनादश्च वीराणामभवद्दारुणस्तदा ।।"},
{"c": "8.32", "n": "29", "i": 43237, "v": "साद्रिद्रुमार्णवा भूमिः सवाताम्बुदमम्बरम् । सार्केन्दुग्रहनक्षत्रा द्यौश्च व्यक्तं व्यघूर्णत ।।"},
{"c": "8.32", "n": "30", "i": 43238, "v": "अति भूतानि तं शब्दं मेनिरेऽति च विव्यथुः । यानि चाप्लवसत्त्वानि प्रायस्तानि मृतानि च ।।"},
{"c": "8.32", "n": "31", "i": 43239, "v": "अथ कर्णो भृशं क्रुद्धः शीघ्रमस्त्रमुदीरयन् । जघान पाण्डवीं सेनामासुरीं मघवानिव ।।"},
{"c": "8.32", "n": "32", "i": 43240, "v": "स पाण्डवरथांस्तूर्णं प्रविश्य विसृजञ्शरान् । प्रभद्रकाणां प्रवरानहनत्सप्तसप्ततिम् ।।"},
{"c": "8.32", "n": "33", "i": 43241, "v": "ततः सुपुङ्खैर्निशितै रथश्रेष्ठो रथेषुभिः । अवधीत्पञ्चविंशत्या पाञ्चालान्पञ्चविंशतिम् ।।"},
{"c": "8.32", "n": "34", "i": 43242, "v": "सुवर्णपुङ्खैर्नाराचैः परकायविदारणैः । चेदिकानवधीद्वीरः शतशोऽथ सहस्रशः ।।"},
{"c": "8.32", "n": "35", "i": 43243, "v": "तं तथा समरे कर्म कुर्वाणमतिमानुषम् । परिवव्रुर्महाराज पाञ्चालानां रथव्रजाः ।।"},
{"c": "8.32", "n": "36", "i": 43244, "v": "ततः संधाय विशिखान्पञ्च भारत दुःसहान् । पाञ्चालानवधीत्पञ्च कर्णो वैकर्तनो वृषः ।।"},
{"c": "8.32", "n": "37", "i": 43245, "v": "भानुदेवं चित्रसेनं सेनाबिन्दुं च भारत । तपनं शूरसेनं च पाञ्चालानवधीद्रणे ।।"},
{"c": "8.32", "n": "38", "i": 43246, "v": "पाञ्चालेषु च शूरेषु वध्यमानेषु सायकैः । हाहाकारो महानासीत्पाञ्चालानां महाहवे ।।"},
{"c": "8.32", "n": "39", "i": 43247, "v": "तेषां संकीर्यमाणानां हाहाकारकृता दिशः । पुनरेव च तान्कर्णो जघानाशु पतत्रिभिः ।।"},
{"c": "8.32", "n": "40", "i": 43248, "v": "चक्ररक्षौ तु कर्णस्य पुत्रौ मारिष दुर्जयौ । सुषेणः सत्यसेनश्च त्यक्त्वा प्राणानयुध्यताम् ।।"},
{"c": "8.32", "n": "41", "i": 43249, "v": "पृष्ठगोपस्तु कर्णस्य ज्येष्ठः पुत्रो महारथः । वृषसेनः स्वयं कर्णं पृष्ठतः पर्यपालयत् ।।"},
{"c": "8.32", "n": "42", "i": 43250, "v": "धृष्टद्युम्नः सात्यकिश्च द्रौपदेया वृकोदरः । जनमेजयः शिखण्डी च प्रवीराश्च प्रभद्रकाः ।।"},
{"c": "8.32", "n": "43", "i": 43251, "v": "चेदिकेकयपाञ्चाला यमौ मत्स्याश्च दंशिताः । समभ्यधावन्राधेयं जिघांसन्तः प्रहारिणः ।।"},
{"c": "8.32", "n": "44", "i": 43252, "v": "त एनं विविधैः शस्त्रैः शरधाराभिरेव च । अभ्यवर्षन्विमृद्नन्तः प्रावृषीवाम्बुदा गिरिम् ।।"},
{"c": "8.32", "n": "45", "i": 43253, "v": "पितरं तु परीप्सन्तः कर्णपुत्राः प्रहारिणः । त्वदीयाश्चापरे राजन्वीरा वीरानवारयन् ।।"},
{"c": "8.32", "n": "46", "i": 43254, "v": "सुषेणो भीमसेनस्य छित्त्वा भल्लेन कार्मुकम् । नाराचैः सप्तभिर्विद्ध्वा हृदि भीमं ननाद ह ।।"},
{"c": "8.32", "n": "47", "i": 43255, "v": "अथान्यद्धनुरादाय सुदृढं भीमविक्रमः । सज्यं वृकोदरः कृत्वा सुषेणस्याच्छिनद्धनुः ।।"},
{"c": "8.32", "n": "48", "i": 43256, "v": "विव्याध चैनं नवभिः क्रुद्धो नृत्यन्निवेषुभिः । कर्णं च तूर्णं विव्याध त्रिसप्तत्या शितैः शरैः ।।"},
{"c": "8.32", "n": "49", "i": 43257, "v": "सत्यसेनं च दशभिः साश्वसूतध्वजायुधम् । पश्यतां सुहृदां मध्ये कर्णपुत्रमपातयत् ।।"},
{"c": "8.32", "n": "50", "i": 43258, "v": "क्षुरप्रणुन्नं तत्तस्य शिरश्चन्द्रनिभाननम् । शुभदर्शनमेवासीन्नालभ्रष्टमिवाम्बुजम् ।।"},
{"c": "8.32", "n": "51", "i": 43259, "v": "हत्वा कर्णसुतं भीमस्तावकान्पुनरार्दयत् । कृपहार्दिक्ययोश्छित्त्वा चापे तावप्यथार्दयत् ।।"},
{"c": "8.32", "n": "52", "i": 43260, "v": "दुःशासनं त्रिभिर्विद्ध्वा शकुनिं षड्भिरायसैः । उलूकं च पतत्रिं च चकार विरथावुभौ ।।"},
{"c": "8.32", "n": "53", "i": 43261, "v": "हे सुषेण हतोऽसीति ब्रुवन्नादत्त सायकम् । तमस्य कर्णश्चिच्छेद त्रिभिश्चैनमताडयत् ।।"},
{"c": "8.32", "n": "54", "i": 43262, "v": "अथान्यमपि जग्राह सुपर्वाणं सुतेजनम् । सुषेणायासृजद्भीमस्तमप्यस्याच्छिनद्वृषः ।।"},
{"c": "8.32", "n": "55", "i": 43263, "v": "पुनः कर्णस्त्रिसप्तत्या भीमसेनं रथेषुभिः । पुत्रं परीप्सन्विव्याध क्रूरं क्रूरैर्जिघांसया ।।"},
{"c": "8.32", "n": "56", "i": 43264, "v": "सुषेणस्तु धनुर्गृह्य भारसाधनमुत्तमम् । नकुलं पञ्चभिर्बाणैर्बाह्वोरुरसि चार्दयत् ।।"},
{"c": "8.32", "n": "57", "i": 43265, "v": "नकुलस्तं तु विंशत्या विद्ध्वा भारसहैर्दृढैः । ननाद बलवन्नादं कर्णस्य भयमादधत् ।।"},
{"c": "8.32", "n": "58", "i": 43266, "v": "तं सुषेणो महाराज विद्ध्वा दशभिराशुगैः । चिच्छेद च धनुः शीघ्रं क्षुरप्रेण महारथः ।।"},
{"c": "8.32", "n": "59", "i": 43267, "v": "अथान्यद्धनुरादाय नकुलः क्रोधमूर्च्छितः । सुषेणं बहुभिर्बाणैर्वारयामास संयुगे ।।"},
{"c": "8.32", "n": "60", "i": 43268, "v": "स तु बाणैर्दिशो राजन्नाच्छाद्य परवीरहा । आजघ्ने सारथिं चास्य सुषेणं च ततस्त्रिभिः । चिच्छेद चास्य सुदृढं धनुर्भल्लैस्त्रिभिस्त्रिधा ।।"},
{"c": "8.32", "n": "61", "i": 43269, "v": "अथान्यद्धनुरादाय सुषेणः क्रोधमूर्छितः । अविध्यन्नकुलं षष्ट्या सहदेवं च सप्तभिः ।।"},
{"c": "8.32", "n": "62", "i": 43270, "v": "तद्युद्धं सुमहद्घोरमासीद्देवासुरोपमम् । निघ्नतां सायकैस्तूर्णमन्योन्यस्य वधं प्रति ।।"},
{"c": "8.32", "n": "63", "i": 43271, "v": "सात्यकिर्वृषसेनस्य हत्वा सूतं त्रिभिः शरैः । धनुश्चिच्छेद भल्लेन जघानाश्वांश्च सप्तभिः । ध्वजमेकेषुणोन्मथ्य त्रिभिस्तं हृद्यताडयत् ।।"},
{"c": "8.32", "n": "64", "i": 43272, "v": "अथावसन्नः स्वरथे मुहूर्तात्पुनरुत्थितः । अथो जिघांसुः शैनेयं खड्गचर्मभृदभ्ययात् ।।"},
{"c": "8.32", "n": "65", "i": 43273, "v": "तस्य चाप्लवतः शीघ्रं वृषसेनस्य सात्यकिः । वराहकर्णैर्दशभिरविध्यदसिचर्मणी ।।"},
{"c": "8.32", "n": "66", "i": 43274, "v": "दुःशासनस्तु तं दृष्ट्वा विरथं व्यायुधं कृतम् । आरोप्य स्वरथे तूर्णमपोवाह रथान्तरम् ।।"},
{"c": "8.32", "n": "67", "i": 43275, "v": "अथान्यं रथमास्थाय वृषसेनो महारथः । कर्णस्य युधि दुर्धर्षः पुनः पृष्ठमपालयत् ।।"},
{"c": "8.32", "n": "68", "i": 43276, "v": "दुःशासनं तु शैनेयो नवैर्नवभिराशुगैः । विसूताश्वरथं कृत्वा ललाटे त्रिभिरार्पयत् ।।"},
{"c": "8.32", "n": "69", "i": 43277, "v": "स त्वन्यं रथमास्थाय विधिवत्कल्पितं पुनः । युयुधे पाण्डुभिः सार्धं कर्णस्याप्याययन्बलम् ।।"},
{"c": "8.32", "n": "70", "i": 43278, "v": "धृष्टद्युम्नस्ततः कर्णमविध्यद्दशभिः शरैः । द्रौपदेयास्त्रिसप्तत्या युयुधानस्तु सप्तभिः ।।"},
{"c": "8.32", "n": "71", "i": 43279, "v": "भीमसेनश्चतुःषष्ट्या सहदेवश्च पञ्चभिः । नकुलस्त्रिंशता बाणैः शतानीकश्च सप्तभिः । शिखण्डी दशभिर्वीरो धर्मराजः शतेन तु ।।"},
{"c": "8.32", "n": "72", "i": 43280, "v": "एते चान्ये च राजेन्द्र प्रवीरा जयगृद्धिनः । अभ्यर्दयन्महेष्वासं सूतपुत्रं महामृधे ।।"},
{"c": "8.32", "n": "73", "i": 43281, "v": "तान्सूतपुत्रो विशिखैर्दशभिर्दशभिः शितैः । रथे चारु चरन्वीरः प्रत्यविध्यदरिंदमः ।।"},
{"c": "8.32", "n": "74", "i": 43282, "v": "तत्रास्त्रवीर्यं कर्णस्य लाघवं च महात्मनः । अपश्याम महाराज तदद्भुतमिवाभवत् ।।"},
{"c": "8.32", "n": "75", "i": 43283, "v": "न ह्याददानं ददृशुः संदधानं च सायकान् । विमुञ्चन्तं च संरम्भाद्ददृशुस्ते महारथम् ।।"},
{"c": "8.32", "n": "76", "i": 43284, "v": "द्यौर्वियद्भूर्दिशश्चाशु प्रणुन्ना निशितैः शरैः । अरुणाभ्रावृताकारं तस्मिन्देशे बभौ वियत् ।।"},
{"c": "8.32", "n": "77", "i": 43285, "v": "नृत्यन्निव हि राधेयश्चापहस्तः प्रतापवान् । यैर्विद्धः प्रत्यविध्यत्तानेकैकं त्रिगुणैः शरैः ।।"},
{"c": "8.32", "n": "78", "i": 43286, "v": "दशभिर्दशभिश्चैनान्पुनर्विद्ध्वा ननाद ह । साश्वसूतध्वजच्छत्रास्ततस्ते विवरं ददुः ।।"},
{"c": "8.32", "n": "79", "i": 43287, "v": "तान्प्रमृद्नन्महेष्वासान्राधेयः शरवृष्टिभिः । राजानीकमसंबाधं प्राविशच्छत्रुकर्शनः ।।"},
{"c": "8.32", "n": "80", "i": 43288, "v": "स रथांस्त्रिशतान्हत्वा चेदीनामनिवर्तिनाम् । राधेयो निशितैर्बाणैस्ततोऽभ्यार्च्छद्युधिष्ठिरम् ।।"},
{"c": "8.32", "n": "81", "i": 43289, "v": "ततस्ते पाण्डवा राजञ्शिखण्डी च ससात्यकिः । राधेयात्परिरक्षन्तो राजानं पर्यवारयन् ।।"},
{"c": "8.32", "n": "82", "i": 43290, "v": "तथैव तावकाः सर्वे कर्णं दुर्वारणं रणे । यत्ताः सेनामहेष्वासाः पर्यरक्षन्त सर्वशः ।।"},
{"c": "8.32", "n": "83", "i": 43291, "v": "नानावादित्रघोषाश्च प्रादुरासन्विशां पते । सिंहनादश्च संजज्ञे शूराणामनिवर्तिनाम् ।।"},
{"c": "8.32", "n": "84", "i": 43292, "v": "ततः पुनः समाजग्मुरभीताः कुरुपाण्डवाः । युधिष्ठिरमुखाः पार्थाः सूतपुत्रमुखा वयम् ।।"},
{"c": "8.33", "t": "संजय उवाच ।"},
{"c": "8.33", "n": "1", "i": 43293, "v": "विदार्य कर्णस्तां सेनां धर्मराजमुपाद्रवत् । रथहस्त्यश्वपत्तीनां सहस्रैः परिवारितः ।।"},
{"c": "8.33", "n": "2", "i": 43294, "v": "नानायुधसहस्राणि प्रेषितान्यरिभिर्वृषः । छित्त्वा बाणशतैरुग्रैस्तानविध्यदसंभ्रमः ।।"},
{"c": "8.33", "n": "3", "i": 43295, "v": "निचकर्त शिरांस्येषां बाहूनूरूंश्च सर्वशः । ते हता वसुधां पेतुर्भग्नाश्चान्ये विदुद्रुवुः ।।"},
{"c": "8.33", "n": "4", "i": 43296, "v": "द्रविडान्ध्रनिषादास्तु पुनः सात्यकिचोदिताः । अभ्यर्दयञ्जिघांसन्तः पत्तयः कर्णमाहवे ।।"},
{"c": "8.33", "n": "5", "i": 43297, "v": "ते विबाहुशिरस्त्राणाः प्रहताः कर्णसायकैः । पेतुः पृथिव्यां युगपच्छिन्नं शालवनं यथा ।।"},
{"c": "8.33", "n": "6", "i": 43298, "v": "एवं योधशतान्याजौ सहस्राण्ययुतानि च । हतानीयुर्महीं देहैर्यशसापूरयन्दिशः ।।"},
{"c": "8.33", "n": "7", "i": 43299, "v": "अथ वैकर्तनं कर्णं रणे क्रुद्धमिवान्तकम् । रुरुधुः पाण्डुपाञ्चाला व्याधिं मन्त्रौषधैरिव ।।"},
{"c": "8.33", "n": "8", "i": 43300, "v": "स तान्प्रमृद्याभ्यपतत्पुनरेव युधिष्ठिरम् । मन्त्रौषधिक्रियातीतो व्याधिरत्युल्बणो यथा ।।"},
{"c": "8.33", "n": "9", "i": 43301, "v": "स राजगृद्धिभी रुद्धः पाण्डुपाञ्चालकेकयैः । नाशकत्तानतिक्रान्तुं मृत्युर्ब्रह्मविदो यथा ।।"},
{"c": "8.33", "n": "10", "i": 43302, "v": "ततो युधिष्ठिरः कर्णमदूरस्थं निवारितम् । अब्रवीत्परवीरघ्नः क्रोधसंरक्तलोचनः ।।"},
{"c": "8.33", "n": "11", "i": 43303, "v": "कर्ण कर्ण वृथादृष्टे सूतपुत्र वचः शृणु । सदा स्पर्धसि संग्रामे फल्गुनेन यशस्विना । तथास्मान्बाधसे नित्यं धार्तराष्ट्रमते स्थितः ।।"},
{"c": "8.33", "n": "12", "i": 43304, "v": "यद्बलं यच्च ते वीर्यं प्रद्वेषो यश्च पाण्डुषु । तत्सर्वं दर्शयस्वाद्य पौरुषं महदास्थितः । युद्धश्रद्धां स तेऽद्याहं विनेष्यामि महाहवे ।।"},
{"c": "8.33", "n": "13", "i": 43305, "v": "एवमुक्त्वा महाराज कर्णं पाण्डुसुतस्तदा । सुवर्णपुङ्खैर्दशभिर्विव्याधायस्मयैः शितैः ।।"},
{"c": "8.33", "n": "14", "i": 43306, "v": "तं सूतपुत्रो नवभिः प्रत्यविध्यदरिंदमः । वत्सदन्तैर्महेष्वासः प्रहसन्निव भारत ।।"},
{"c": "8.33", "n": "15", "i": 43307, "v": "ततः क्षुराभ्यां पाञ्चाल्यौ चक्ररक्षौ महात्मनः । जघान समरे शूरः शरैः संनतपर्वभिः ।।"},
{"c": "8.33", "n": "16", "i": 43308, "v": "तावुभौ धर्मराजस्य प्रवीरौ परिपार्श्वतः । रथाभ्याशे चकाशेते चन्द्रस्येव पुनर्वसू ।।"},
{"c": "8.33", "n": "17", "i": 43309, "v": "युधिष्ठिरः पुनः कर्णमविध्यत्त्रिंशता शरैः । सुषेणं सत्यसेनं च त्रिभिस्त्रिभिरताडयत् ।।"},
{"c": "8.33", "n": "18", "i": 43310, "v": "शल्यं नवत्या विव्याध त्रिसप्तत्या च सूतजम् । तांश्चास्य गोप्तॄन्विव्याध त्रिभिस्त्रिभिरजिह्मगैः ।।"},
{"c": "8.33", "n": "19", "i": 43311, "v": "ततः प्रहस्याधिरथिर्विधुन्वानः स कार्मुकम् । भित्त्वा भल्लेन राजानं विद्ध्वा षष्ट्यानदन्मुदा ।।"},
{"c": "8.33", "n": "20", "i": 43312, "v": "ततः प्रवीराः पाण्डूनामभ्यधावन्युधिष्ठिरम् । सूतपुत्रात्परीप्सन्तः कर्णमभ्यर्दयञ्शरैः ।।"},
{"c": "8.33", "n": "21", "i": 43313, "v": "सात्यकिश्चेकितानश्च युयुत्सुः पाण्ड्य एव च । धृष्टद्युम्नः शिखण्डी च द्रौपदेयाः प्रभद्रकाः ।।"},
{"c": "8.33", "n": "22", "i": 43314, "v": "यमौ च भीमसेनश्च शिशुपालस्य चात्मजः । कारूषा मत्स्यशेषाश्च केकयाः काशिकोसलाः । एते च त्वरिता वीरा वसुषेणमवारयन् ।।"},
{"c": "8.33", "n": "23", "i": 43315, "v": "जनमेजयश्च पाञ्चाल्यः कर्णं विव्याध सायकैः । वराहकर्णैर्नाराचैर्नालीकैर्निशितैः शरैः । वत्सदन्तैर्विपाठैश्च क्षुरप्रैश्चटकामुखैः ।।"},
{"c": "8.33", "n": "24", "i": 43316, "v": "नानाप्रहरणैश्चोग्रै रथहस्त्यश्वसादिनः । सर्वतोऽभ्याद्रवन्कर्णं परिवार्य जिघांसया ।।"},
{"c": "8.33", "n": "25", "i": 43317, "v": "स पाण्डवानां प्रवरैः सर्वतः समभिद्रुतः । उदैरयद्ब्राह्ममस्त्रं शरैः संपूरयन्दिशः ।।"},
{"c": "8.33", "n": "26", "i": 43318, "v": "ततः शरमहाज्वालो वीर्योष्मा कर्णपावकः । निर्दहन्पाण्डववनं चारु पर्यचरद्रणे ।।"},
{"c": "8.33", "n": "27", "i": 43319, "v": "स संवार्य महास्त्राणि महेष्वासो महात्मनाम् । प्रहस्य पुरुषेन्द्रस्य शरैश्चिच्छेद कार्मुकम् ।।"},
{"c": "8.33", "n": "28", "i": 43320, "v": "ततः संधाय नवतिं निमेषान्नतपर्वणाम् । बिभेद कवचं राज्ञो रणे कर्णः शितैः शरैः ।।"},
{"c": "8.33", "n": "29", "i": 43321, "v": "तद्वर्म हेमविकृतं रराज निपतत्तदा । सविद्युदभ्रं सवितुः शिष्टं वातहतं यथा ।।"},
{"c": "8.33", "n": "30", "i": 43322, "v": "तदङ्गं पुरुषेन्द्रस्य भ्रष्टवर्म व्यरोचत । रत्नैरलंकृतं दिव्यैर्व्यभ्रं निशि यथा नभः ।।"},
{"c": "8.33", "n": "31", "i": 43323, "v": "स विवर्मा शरैः पार्थो रुधिरेण समुक्षितः । क्रुद्धः सर्वायसीं शक्तिं चिक्षेपाधिरथिं प्रति ।।"},
{"c": "8.33", "n": "32", "i": 43324, "v": "तां ज्वलन्तीमिवाकाशे शरैश्चिच्छेद सप्तभिः । सा छिन्ना भूमिमपतन्महेष्वासस्य सायकैः ।।"},
{"c": "8.33", "n": "33", "i": 43325, "v": "ततो बाह्वोर्ललाटे च हृदि चैव युधिष्ठिरः । चतुर्भिस्तोमरैः कर्णं ताडयित्वा मुदानदत् ।।"},
{"c": "8.33", "n": "34", "i": 43326, "v": "उद्भिन्नरुधिरः कर्णः क्रुद्धः सर्प इव श्वसन् । ध्वजं चिच्छेद भल्लेन त्रिभिर्विव्याध पाण्डवम् । इषुधी चास्य चिच्छेद रथं च तिलशोऽच्छिनत् ।।"},
{"c": "8.33", "n": "35", "i": 43327, "v": "एवं पार्थो व्यपायात्स निहतप्रार्ष्टिसारथिः । अशक्नुवन्प्रमुखतः स्थातुं कर्णस्य दुर्मनाः ।।"},
{"c": "8.33", "n": "36", "i": 43328, "v": "तमभिद्रुत्य राधेयः स्कन्धं संस्पृश्य पाणिना । अब्रवीत्प्रहसन्राजन्कुत्सयन्निव पाण्डवम् ।।"},
{"c": "8.33", "n": "37", "i": 43329, "v": "कथं नाम कुले जातः क्षत्रधर्मे व्यवस्थितः । प्रजह्यात्समरे शत्रून्प्राणान्रक्षन्महाहवे ।।"},
{"c": "8.33", "n": "38", "i": 43330, "v": "न भवान्क्षत्रधर्मेषु कुशलोऽसीति मे मतिः । ब्राह्मे बले भवान्युक्तः स्वाध्याये यज्ञकर्मणि ।।"},
{"c": "8.33", "n": "39", "i": 43331, "v": "मा स्म युध्यस्व कौन्तेय मा च वीरान्समासदः । मा चैनानप्रियं ब्रूहि मा च व्रज महारणम् ।।"},
{"c": "8.33", "n": "40", "i": 43332, "v": "एवमुक्त्वा ततः पार्थं विसृज्य च महाबलः । न्यहनत्पाण्डवीं सेनां वज्रहस्त इवासुरीम् । ततः प्रायाद्द्रुतं राजन्व्रीडन्निव जनेश्वरः ।।"},
{"c": "8.33", "n": "41", "i": 43333, "v": "अथ प्रयान्तं राजानमन्वयुस्ते तदाच्युतम् । चेदिपाण्डवपाञ्चालाः सात्यकिश्च महारथः । द्रौपदेयास्तथा शूरा माद्रीपुत्रौ च पाण्डवौ ।।"},
{"c": "8.33", "n": "42", "i": 43334, "v": "ततो युधिष्ठिरानीकं दृष्ट्वा कर्णः पराङ्मुखम् । कुरुभिः सहितो वीरैः पृष्ठगैः पृष्ठमन्वयात् ।।"},
{"c": "8.33", "n": "43", "i": 43335, "v": "शङ्खभेरीनिनादैश्च कार्मुकाणां च निस्वनैः । बभूव धार्तराष्ट्राणां सिंहनादरवस्तदा ।।"},
{"c": "8.33", "n": "44", "i": 43336, "v": "युधिष्ठिरस्तु कौरव्य रथमारुह्य सत्वरः । श्रुतकीर्तेर्महाराज दृष्टवान्कर्णविक्रमम् ।।"},
{"c": "8.33", "n": "45", "i": 43337, "v": "काल्यमानं बलं दृष्ट्वा धर्मराजो युधिष्ठिरः । तान्योधानब्रवीत्क्रुद्धो हतैनं वै सहस्रशः ।।"},
{"c": "8.33", "n": "46", "i": 43338, "v": "ततो राज्ञाभ्यनुज्ञाताः पाण्डवानां महारथाः । भीमसेनमुखाः सर्वे पुत्रांस्ते प्रत्युपाद्रवन् ।।"},
{"c": "8.33", "n": "47", "i": 43339, "v": "अभवत्तुमुलः शब्दो योधानां तत्र भारत । हस्त्यश्वरथपत्तीनां शस्त्राणां च ततस्ततः ।।"},
{"c": "8.33", "n": "48", "i": 43340, "v": "उत्तिष्ठत प्रहरत प्रैताभिपततेति च । इति ब्रुवाणा अन्योन्यं जघ्नुर्योधा रणाजिरे ।।"},
{"c": "8.33", "n": "49", "i": 43341, "v": "अभ्रच्छायेव तत्रासीच्छरवृष्टिभिरम्बरे । समावृत्तैर्नरवरैर्निघ्नद्भिरितरेतरम् ।।"},
{"c": "8.33", "n": "50", "i": 43342, "v": "विपताकाध्वजच्छत्रा व्यश्वसूतायुधा रणे । व्यङ्गाङ्गावयवाः पेतुः क्षितौ क्षीणा हतेश्वराः ।।"},
{"c": "8.33", "n": "51", "i": 43343, "v": "प्रवराणीव शैलानां शिखराणि द्विपोत्तमाः । सारोहा निहताः पेतुर्वज्रभिन्ना इवाद्रयः ।।"},
{"c": "8.33", "n": "52", "i": 43344, "v": "छिन्नभिन्नविपर्यस्तैर्वर्मालंकारविग्रहैः । सारोहास्तुरगाः पेतुर्हतवीराः सहस्रशः ।।"},
{"c": "8.33", "n": "53", "i": 43345, "v": "विप्रविद्धायुधाङ्गाश्च द्विरदाश्वरथैर्हताः । प्रतिवीरैश्च संमर्दे पत्तिसंघाः सहस्रशः ।।"},
{"c": "8.33", "n": "54", "i": 43346, "v": "विशालायतताम्राक्षैः पद्मेन्दुसदृशाननैः । शिरोभिर्युद्धशौण्डानां सर्वतः संस्तृता मही ।।"},
{"c": "8.33", "n": "55", "i": 43347, "v": "तथा तु वितते व्योम्नि निस्वनं शुश्रुवुर्जनाः । विमानैरप्सरःसंघैर्गीतवादित्रनिस्वनैः ।।"},
{"c": "8.33", "n": "56", "i": 43348, "v": "हतान्कृत्तानभिमुखान्वीरान्वीरैः सहस्रशः । आरोप्यारोप्य गच्छन्ति विमानेष्वप्सरोगणाः ।।"},
{"c": "8.33", "n": "57", "i": 43349, "v": "तद्दृष्ट्वा महदाश्चर्यं प्रत्यक्षं स्वर्गलिप्सया । प्रहृष्टमनसः शूराः क्षिप्रं जग्मुः परस्परम् ।।"},
{"c": "8.33", "n": "58", "i": 43350, "v": "रथिनो रथिभिः सार्धं चित्रं युयुधुराहवे । पत्तयः पत्तिभिर्नागा नागैः सह हयैर्हयाः ।।"},
{"c": "8.33", "n": "59", "i": 43351, "v": "एवं प्रवृत्ते संग्रामे गजवाजिजनक्षये । सैन्ये च रजसा व्याप्ते स्वे स्वाञ्जघ्नुः परे परान् ।।"},
{"c": "8.33", "n": "60", "i": 43352, "v": "कचाकचि बभौ युद्धं दन्तादन्ति नखानखि । मुष्टियुद्धं नियुद्धं च देहपाप्मविनाशनम् ।।"},
{"c": "8.33", "n": "61", "i": 43353, "v": "तथा वर्तति संग्रामे गजवाजिजनक्षये । नराश्वगजदेहेभ्यः प्रसृता लोहितापगा । नराश्वगजदेहान्सा व्युवाह पतितान्बहून् ।।"},
{"c": "8.33", "n": "62", "i": 43354, "v": "नराश्वगजसंबाधे नराश्वगजसादिनाम् । लोहितोदा महाघोरा नदी लोहितकर्दमा । नराश्वगजदेहान्सा वहन्ती भीरुभीषणी ।।"},
{"c": "8.33", "n": "63", "i": 43355, "v": "तस्याः परमपारं च व्रजन्ति विजयैषिणः । गाधेन च प्लवन्तश्च निमज्ज्योन्मज्ज्य चापरे ।।"},
{"c": "8.33", "n": "64", "i": 43356, "v": "ते तु लोहितदिग्धाङ्गा रक्तवर्मायुधाम्बराः । सस्नुस्तस्यां पपुश्चासृङ्मम्लुश्च भरतर्षभ ।।"},
{"c": "8.33", "n": "65", "i": 43357, "v": "रथानश्वान्नरान्नागानायुधाभरणानि च । वसनान्यथ वर्माणि हन्यमानान्हतानपि । भूमिं खं द्यां दिशश्चैव प्रायः पश्याम लोहितम् ।।"},
{"c": "8.33", "n": "66", "i": 43358, "v": "लोहितस्य तु गन्धेन स्पर्शेन च रसेन च । रूपेण चातिरिक्तेन शब्देन च विसर्पता । विषादः सुमहानासीत्प्रायः सैन्यस्य भारत ।।"},
{"c": "8.33", "n": "67", "i": 43359, "v": "तत्तु विप्रहतं सैन्यं भीमसेनमुखैस्तव । भूयः समाद्रवन्वीराः सात्यकिप्रमुखा रथाः ।।"},
{"c": "8.33", "n": "68", "i": 43360, "v": "तेषामापततां वेगमविषह्य महात्मनाम् । पुत्राणां ते महत्सैन्यमासीद्राजन्पराङ्मुखम् ।।"},
{"c": "8.33", "n": "69", "i": 43361, "v": "तत्प्रकीर्णरथाश्वेभं नरवाजिसमाकुलम् । विध्वस्तचर्मकवचं प्रविद्धायुधकार्मुकम् ।।"},
{"c": "8.33", "n": "70", "i": 43362, "v": "व्यद्रवत्तावकं सैन्यं लोड्यमानं समन्ततः । सिंहार्दितं महारण्ये यथा गजकुलं तथा ।।"},
{"c": "8.34", "t": "संजय उवाच ।"},
{"c": "8.34", "n": "1", "i": 43363, "v": "तानभिद्रवतो दृष्ट्वा पाण्डवांस्तावकं बलम् । क्रोशतस्तव पुत्रस्य न स्म राजन्न्यवर्तत ।।"},
{"c": "8.34", "n": "2", "i": 43364, "v": "ततः पक्षात्प्रपक्षाच्च प्रपक्षैश्चापि दक्षिणात् । उदस्तशस्त्राः कुरवो भीममभ्यद्रवन्रणे ।।"},
{"c": "8.34", "n": "3", "i": 43365, "v": "कर्णोऽपि दृष्ट्वा द्रवतो धार्तराष्ट्रान्पराङ्मुखान् । हंसवर्णान्हयाग्र्यांस्तान्प्रैषीद्यत्र वृकोदरम् ।।"},
{"c": "8.34", "n": "4", "i": 43366, "v": "ते प्रेषिता महाराज शल्येनाहवशोभिना । भीमसेनरथं प्राप्य समसज्जन्त वाजिनः ।।"},
{"c": "8.34", "n": "5", "i": 43367, "v": "दृष्ट्वा कर्णं समायान्तं भीमः क्रोधसमन्वितः । मतिं दध्रे विनाशाय कर्णस्य भरतर्षभ ।।"},
{"c": "8.34", "n": "6", "i": 43368, "v": "सोऽब्रवीत्सात्यकिं वीरं धृष्टद्युम्नं च पार्षतम् । एनं रक्षत राजानं धर्मात्मानं युधिष्ठिरम् । संशयान्महतो मुक्तं कथंचित्प्रेक्षतो मम ।।"},
{"c": "8.34", "n": "7", "i": 43369, "v": "अग्रतो मे कृतो राजा छिन्नसर्वपरिच्छदः । दुर्योधनस्य प्रीत्यर्थं राधेयेन दुरात्मना ।।"},
{"c": "8.34", "n": "8", "i": 43370, "v": "अन्तमद्य करिष्यामि तस्य दुःखस्य पार्षत । हन्ता वास्मि रणे कर्णं स वा मां निहनिष्यति । संग्रामेण सुघोरेण सत्यमेतद्ब्रवीमि वः ।।"},
{"c": "8.34", "n": "9", "i": 43371, "v": "राजानमद्य भवतां न्यासभूतं ददामि वै । अस्य संरक्षणे सर्वे यतध्वं विगतज्वराः ।।"},
{"c": "8.34", "n": "10", "i": 43372, "v": "एवमुक्त्वा महाबाहुः प्रायादाधिरथिं प्रति । सिंहनादेन महता सर्वाः संनादयन्दिशः ।।"},
{"c": "8.34", "n": "11", "i": 43373, "v": "दृष्ट्वा त्वरितमायान्तं भीमं युद्धाभिनन्दिनम् । सूतपुत्रमथोवाच मद्राणामीश्वरो विभुः ।।"},
{"c": "8.34", "n": "12", "i": 43374, "v": "पश्य कर्ण महाबाहुं क्रुद्धं पाण्डवनन्दनम् । दीर्घकालार्जितं क्रोधं मोक्तुकामं त्वयि ध्रुवम् ।।"},
{"c": "8.34", "n": "13", "i": 43375, "v": "ईदृशं नास्य रूपं मे दृष्टपूर्वं कदाचन । अभिमन्यौ हते कर्ण राक्षसे वा घटोत्कचे ।।"},
{"c": "8.34", "n": "14", "i": 43376, "v": "त्रैलोक्यस्य समस्तस्य शक्तः क्रुद्धो निवारणे । बिभर्ति यादृशं रूपं कालाग्निसदृशं शुभम् ।।"},
{"c": "8.34", "n": "15", "i": 43377, "v": "इति ब्रुवति राधेयं मद्राणामीश्वरे नृप । अभ्यवर्तत वै कर्णं क्रोधदीप्तो वृकोदरः ।।"},
{"c": "8.34", "n": "16", "i": 43378, "v": "तथागतं तु संप्रेक्ष्य भीमं युद्धाभिनन्दिनम् । अब्रवीद्वचनं शल्यं राधेयः प्रहसन्निव ।।"},
{"c": "8.34", "n": "17", "i": 43379, "v": "यदुक्तं वचनं मेऽद्य त्वया मद्रजनेश्वर । भीमसेनं प्रति विभो तत्सत्यं नात्र संशयः ।।"},
{"c": "8.34", "n": "18", "i": 43380, "v": "एष शूरश्च वीरश्च क्रोधनश्च वृकोदरः । निरपेक्षः शरीरे च प्राणतश्च बलाधिकः ।।"},
{"c": "8.34", "n": "19", "i": 43381, "v": "अज्ञातवासं वसता विराटनगरे तदा । द्रौपद्याः प्रियकामेन केवलं बाहुसंश्रयात् । गूढभावं समाश्रित्य कीचकः सगणो हतः ।।"},
{"c": "8.34", "n": "20", "i": 43382, "v": "सोऽद्य संग्रामशिरसि संनद्धः क्रोधमूर्च्छितः । किंकरोद्यतदण्डेन मृत्युनापि व्रजेद्रणम् ।।"},
{"c": "8.34", "n": "21", "i": 43383, "v": "चिरकालाभिलषितो ममायं तु मनोरथः । अर्जुनं समरे हन्यां मां वा हन्याद्धनंजयः । स मे कदाचिदद्यैव भवेद्भीमसमागमात् ।।"},
{"c": "8.34", "n": "22", "i": 43384, "v": "निहते भीमसेने तु यदि वा विरथीकृते । अभियास्यति मां पार्थस्तन्मे साधु भविष्यति । अत्र यन्मन्यसे प्राप्तं तच्छीघ्रं संप्रधारय ।।"},
{"c": "8.34", "n": "23", "i": 43385, "v": "एतच्छ्रुत्वा तु वचनं राधेयस्य महात्मनः । उवाच वचनं शल्यः सूतपुत्रं तथागतम् ।।"},
{"c": "8.34", "n": "24", "i": 43386, "v": "अभियासि महाबाहो भीमसेनं महाबलम् । निरस्य भीमसेनं तु ततः प्राप्स्यसि फल्गुनम् ।।"},
{"c": "8.34", "n": "25", "i": 43387, "v": "यस्ते कामोऽभिलषितश्चिरात्प्रभृति हृद्गतः । स वै संपत्स्यते कर्ण सत्यमेतद्ब्रवीमि ते ।।"},
{"c": "8.34", "n": "26", "i": 43388, "v": "एवमुक्ते ततः कर्णः शल्यं पुनरभाषत । हन्ताहमर्जुनं संख्ये मां वा हन्ता धनंजयः । युद्धे मनः समाधाय याहि याहीत्यचोदयत् ।।"},
{"c": "8.34", "n": "27", "i": 43389, "v": "ततः प्रायाद्रथेनाशु शल्यस्तत्र विशां पते । यत्र भीमो महेष्वासो व्यद्रावयत वाहिनीम् ।।"},
{"c": "8.34", "n": "28", "i": 43390, "v": "ततस्तूर्यनिनादश्च भेरीणां च महास्वनः । उदतिष्ठत राजेन्द्र कर्णभीमसमागमे ।।"},
{"c": "8.34", "n": "29", "i": 43391, "v": "भीमसेनोऽथ संक्रुद्धस्तव सैन्यं दुरासदम् । नाराचैर्विमलैस्तीक्ष्णैर्दिशः प्राद्रावयद्बली ।।"},
{"c": "8.34", "n": "30", "i": 43392, "v": "स संनिपातस्तुमुलो भीमरूपो विशां पते । आसीद्रौद्रो महाराज कर्णपाण्डवयोर्मृधे । ततो मुहूर्ताद्राजेन्द्र पाण्डवः कर्णमाद्रवत् ।।"},
{"c": "8.34", "n": "31", "i": 43393, "v": "तमापतन्तं संप्रेक्ष्य कर्णो वैकर्तनो वृषः । आजघानोरसि क्रुद्धो नाराचेन स्तनान्तरे । पुनश्चैनममेयात्मा शरवर्षैरवाकिरत् ।।"},
{"c": "8.34", "n": "32", "i": 43394, "v": "स विद्धः सूतपुत्रेण छादयामास पत्रिभिः । विव्याध निशितैः कर्ण नवभिर्नतपर्वभिः ।।"},
{"c": "8.34", "n": "33", "i": 43395, "v": "तस्य कर्णो धनुर्मध्ये द्विधा चिच्छेद पत्रिणा । अथ तं छिन्नधन्वानमभ्यविध्यत्स्तनान्तरे । नाराचेन सुतीक्ष्णेन सर्वावरणभेदिना ।।"},
{"c": "8.34", "n": "34", "i": 43396, "v": "सोऽन्यत्कार्मुकमादाय सूतपुत्रं वृकोदरः । राजन्मर्मसु मर्मज्ञो विद्ध्वा सुनिशितैः शरैः । ननाद बलवन्नादं कम्पयन्निव रोदसी ।।"},
{"c": "8.34", "n": "35", "i": 43397, "v": "तं कर्णः पञ्चविंशत्या नाराचानां समार्दयत् । मदोत्कटं वने दृप्तमुल्काभिरिव कुञ्जरम् ।।"},
{"c": "8.34", "n": "36", "i": 43398, "v": "ततः सायकभिन्नाङ्गः पाण्डवः क्रोधमूर्च्छितः । संरम्भामर्षताम्राक्षः सूतपुत्रवधेच्छया ।।"},
{"c": "8.34", "n": "37", "i": 43399, "v": "स कार्मुके महावेगं भारसाधनमुत्तमम् । गिरीणामपि भेत्तारं सायकं समयोजयत् ।।"},
{"c": "8.34", "n": "38", "i": 43400, "v": "विकृष्य बलवच्चापमा कर्णादतिमारुतिः । तं मुमोच महेष्वासः क्रुद्धः कर्णजिघांसया ।।"},
{"c": "8.34", "n": "39", "i": 43401, "v": "स विसृष्टो बलवता बाणो वज्राशनिस्वनः । अदारयद्रणे कर्णं वज्रवेग इवाचलम् ।।"},
{"c": "8.34", "n": "40", "i": 43402, "v": "स भीमसेनाभिहतो सूतपुत्रः कुरूद्वह । निषसाद रथोपस्थे विसंज्ञः पृतनापतिः ।।"},
{"c": "8.34", "n": "41", "i": 43403, "v": "ततो मद्राधिपो दृष्ट्वा विसंज्ञं सूतनन्दनम् । अपोवाह रथेनाजौ कर्णमाहवशोभिनम् ।।"},
{"c": "8.34", "n": "42", "i": 43404, "v": "ततः पराजिते कर्णे धार्तराष्ट्रीं महाचमूम् । व्यद्रावयद्भीमसेनो यथेन्द्रो दानवीं चमूम् ।।"},
{"c": "8.35", "t": "धृतराष्ट्र उवाच ।"},
{"c": "8.35", "n": "1", "i": 43405, "v": "सुदुष्करमिदं कर्म कृतं भीमेन संजय । येन कर्णो महाबाहू रथोपस्थे निपातितः ।।"},
{"c": "8.35", "n": "2", "i": 43406, "v": "कर्णो ह्येको रणे हन्ता सृञ्जयान्पाण्डवैः सह । इति दुर्योधनः सूत प्राब्रवीन्मां मुहुर्मुहुः ।।"},
{"c": "8.35", "n": "3", "i": 43407, "v": "पराजितं तु राधेयं दृष्ट्वा भीमेन संयुगे । ततः परं किमकरोत्पुत्रो दुर्योधनो मम ।।"},
{"c": "8.35", "t": "संजय उवाच ।"},
{"c": "8.35", "n": "4", "i": 43408, "v": "विभ्रान्तं प्रेक्ष्य राधेयं सूतपुत्रं महाहवे । महत्या सेनया राजन्सोदर्यान्समभाषत ।।"},
{"c": "8.35", "n": "5", "i": 43409, "v": "शीघ्रं गच्छत भद्रं वो राधेयं परिरक्षत । भीमसेनभयागाधे मज्जन्तं व्यसनार्णवे ।।"},
{"c": "8.35", "n": "6", "i": 43410, "v": "ते तु राज्ञा समादिष्टा भीमसेनजिघांसवः । अभ्यवर्तन्त संक्रुद्धाः पतंगा इव पावकम् ।।"},
{"c": "8.35", "n": "7", "i": 43411, "v": "श्रुतायुर्दुर्धरः क्राथो विवित्सुर्विकटः समः । निषङ्गी कवची पाशी तथा नन्दोपनन्दकौ ।।"},
{"c": "8.35", "n": "8", "i": 43412, "v": "दुष्प्रधर्षः सुबाहुश्च वातवेगसुवर्चसौ । धनुर्ग्राहो दुर्मदश्च तथा सत्त्वसमः सहः ।।"},
{"c": "8.35", "n": "9", "i": 43413, "v": "एते रथैः परिवृता वीर्यवन्तो महाबलाः । भीमसेनं समासाद्य समन्तात्पर्यवारयन् । ते व्यमुञ्चञ्शरव्रातान्नानालिङ्गान्समन्ततः ।।"},
{"c": "8.35", "n": "10", "i": 43414, "v": "स तैरभ्यर्द्यमानस्तु भीमसेनो महाबलः । तेषामापततां क्षिप्रं सुतानां ते नराधिप । रथैः पञ्चाशता सार्धं पञ्चाशन्न्यहनद्रथान् ।।"},
{"c": "8.35", "n": "11", "i": 43415, "v": "विवित्सोस्तु ततः क्रुद्धो भल्लेनापाहरच्छिरः । सकुण्डलशिरस्त्राणं पूर्णचन्द्रोपमं तदा । भीमेन च महाराज स पपात हतो भुवि ।।"},
{"c": "8.35", "n": "12", "i": 43416, "v": "तं दृष्ट्वा निहतं शूरं भ्रातरः सर्वतः प्रभो । अभ्यद्रवन्त समरे भीमं भीमपराक्रमम् ।।"},
{"c": "8.35", "n": "13", "i": 43417, "v": "ततोऽपराभ्यां भल्लाभ्यां पुत्रयोस्ते महाहवे । जहार समरे प्राणान्भीमो भीमपराक्रमः ।।"},
{"c": "8.35", "n": "14", "i": 43418, "v": "तौ धरामन्वपद्येतां वातरुग्णाविव द्रुमौ । विकटश्च समश्चोभौ देवगर्भसमौ नृप ।।"},
{"c": "8.35", "n": "15", "i": 43419, "v": "ततस्तु त्वरितो भीमः क्राथं निन्ये यमक्षयम् । नाराचेन सुतीक्ष्णेन स हतो न्यपतद्भुवि ।।"},
{"c": "8.35", "n": "16", "i": 43420, "v": "हाहाकारस्ततस्तीव्रः संबभूव जनेश्वर । वध्यमानेषु ते राजंस्तदा पुत्रेषु धन्विषु ।।"},
{"c": "8.35", "n": "17", "i": 43421, "v": "तेषां संलुलिते सैन्ये भीमसेनो महाबलः । नन्दोपनन्दौ समरे प्रापयद्यमसादनम् ।।"},
{"c": "8.35", "n": "18", "i": 43422, "v": "ततस्ते प्राद्रवन्भीताः पुत्रास्ते विह्वलीकृताः । भीमसेनं रणे दृष्ट्वा कालान्तकयमोपमम् ।।"},
{"c": "8.35", "n": "19", "i": 43423, "v": "पुत्रांस्ते निहतान्दृष्ट्वा सूतपुत्रो महामनाः । हंसवर्णान्हयान्भूयः प्राहिणोद्यत्र पाण्डवः ।।"},
{"c": "8.35", "n": "20", "i": 43424, "v": "ते प्रेषिता महाराज मद्रराजेन वाजिनः । भीमसेनरथं प्राप्य समसज्जन्त वेगिताः ।।"},
{"c": "8.35", "n": "21", "i": 43425, "v": "स संनिपातस्तुमुलो घोररूपो विशां पते । आसीद्रौद्रो महाराज कर्णपाण्डवयोर्मृधे ।।"},
{"c": "8.35", "n": "22", "i": 43426, "v": "दृष्ट्वा मम महाराज तौ समेतौ महारथौ । आसीद्बुद्धिः कथं नूनमेतदद्य भविष्यति ।।"},
{"c": "8.35", "n": "23", "i": 43427, "v": "ततो मुहूर्ताद्राजेन्द्र नातिकृच्छ्राद्धसन्निव । विरथं भीमकर्माणं भीमं कर्णश्चकार ह ।।"},
{"c": "8.35", "n": "24", "i": 43428, "v": "विरथो भरतश्रेष्ठः प्रहसन्ननिलोपमः । गदाहस्तो महाबाहुरपतत्स्यन्दनोत्तमात् ।।"},
{"c": "8.35", "n": "25", "i": 43429, "v": "नागान्सप्तशतान्राजन्नीषादन्तान्प्रहारिणः । व्यधमत्सहसा भीमः क्रुद्धरूपः परंतपः ।।"},
{"c": "8.35", "n": "26", "i": 43430, "v": "दन्तवेष्टेषु नेत्रेषु कम्भेषु स कटेषु च । मर्मस्वपि च मर्मज्ञो निनदन्व्यधमद्भृशम् ।।"},
{"c": "8.35", "n": "27", "i": 43431, "v": "ततस्ते प्राद्रवन्भीताः प्रतीपं प्रहिताः पुनः । महामात्रैस्तमावव्रुर्मेघा इव दिवाकरम् ।।"},
{"c": "8.35", "n": "28", "i": 43432, "v": "तान्स सप्तशतान्नागान्सारोहायुधकेतनान् । भूमिष्ठो गदया जघ्ने शरन्मेघानिवानिलः ।।"},
{"c": "8.35", "n": "29", "i": 43433, "v": "ततः सुबलपुत्रस्य नागानतिबलान्पुनः । पोथयामास कौन्तेयो द्वापञ्चाशतमाहवे ।।"},
{"c": "8.35", "n": "30", "i": 43434, "v": "तथा रथशतं साग्रं पत्तींश्च शतशोऽपरान् । न्यहनत्पाण्डवो युद्धे तापयंस्तव वाहिनीम् ।।"},
{"c": "8.35", "n": "31", "i": 43435, "v": "प्रताप्यमानं सूर्येण भीमेन च महात्मना । तव सैन्यं संचुकोच चर्म वह्निगतं यथा ।।"},
{"c": "8.35", "n": "32", "i": 43436, "v": "ते भीमभयसंत्रस्तास्तावका भरतर्षभ । विहाय समरे भीमं दुद्रुवुर्वै दिशो दश ।।"},
{"c": "8.35", "n": "33", "i": 43437, "v": "रथाः पञ्चशताश्चान्ये ह्रादिनश्चर्मवर्मिणः । भीममभ्यद्रवंस्तूर्णं शरपूगैः समन्ततः ।।"},
{"c": "8.35", "n": "34", "i": 43438, "v": "तान्ससूतरथान्सर्वान्सपताकाध्वजायुधान् । पोथयामास गदया भीमो विष्णुरिवासुरान् ।।"},
{"c": "8.35", "n": "35", "i": 43439, "v": "ततः शकुनिनिर्दिष्टाः सादिनः शूरसंमताः । त्रिसाहस्रा ययुर्भीमं शक्त्यृष्टिप्रासपाणयः ।।"},
{"c": "8.35", "n": "36", "i": 43440, "v": "तान्प्रत्युद्गम्य यवनानश्वारोहान्वरारिहा । विचरन्विविधान्मार्गान्घातयामास पोथयन् ।।"},
{"c": "8.35", "n": "37", "i": 43441, "v": "तेषामासीन्महाञ्शब्दस्ताडितानां च सार्वशः । असिभिश्छिद्यमानानां नडानामिव भारत ।।"},
{"c": "8.35", "n": "38", "i": 43442, "v": "एवं सुबलपुत्रस्य त्रिसाहस्रान्हयोत्तमान् । हत्वान्यं रथमास्थाय क्रुद्धो राधेयमभ्ययात् ।।"},
{"c": "8.35", "n": "39", "i": 43443, "v": "कर्णोऽपि समरे राजन्धर्मपुत्रमरिंदमम् । शरैः प्रच्छादयामास सारथिं चाप्यपातयत् ।।"},
{"c": "8.35", "n": "40", "i": 43444, "v": "ततः संप्रद्रुतं संख्ये रथं दृष्ट्वा महारथः । अन्वधावत्किरन्बाणैः कङ्कपत्रैरजिह्मगैः ।।"},
{"c": "8.35", "n": "41", "i": 43445, "v": "राजानमभि धावन्तं शरैरावृत्य रोदसी । क्रुद्धः प्रच्छादयामास शरजालेन मारुतिः ।।"},
{"c": "8.35", "n": "42", "i": 43446, "v": "संनिवृत्तस्ततस्तूर्णं राधेयः शत्रुकर्शनः । भीमं प्रच्छादयामास समन्तान्निशितैः शरैः ।।"},
{"c": "8.35", "n": "43", "i": 43447, "v": "भीमसेनरथव्यग्रं कर्णं भारत सात्यकिः । अभ्यर्दयदमेयात्मा पार्ष्णिग्रहणकारणात् । अभ्यवर्तत कर्णस्तमर्दितोऽपि शरैर्भृशम् ।।"},
{"c": "8.35", "n": "44", "i": 43448, "v": "तावन्योन्यं समासाद्य वृषभौ सर्वधन्विनाम् । विसृजन्तौ शरांश्चित्रान्विभ्राजेतां मनस्विनौ ।।"},
{"c": "8.35", "n": "45", "i": 43449, "v": "ताभ्यां वियति राजेन्द्र विततं भीमदर्शनम् । क्रौञ्चपृष्ठारुणं रौद्रं बाणजालं व्यदृश्यत ।।"},
{"c": "8.35", "n": "46", "i": 43450, "v": "नैव सूर्यप्रभां खं वा न दिशः प्रदिशः कुतः । प्राज्ञासिष्म वयं ताभ्यां शरैर्मुक्तैः सहस्रशः ।।"},
{"c": "8.35", "n": "47", "i": 43451, "v": "मध्याह्ने तपतो राजन्भास्करस्य महाप्रभाः । हृताः सर्वाः शरौघैस्तैः कर्णमाधवयोस्तदा ।।"},
{"c": "8.35", "n": "48", "i": 43452, "v": "सौबलं कृतवर्माणं द्रौणिमाधिरथिं कृपम् । संसक्तान्पाण्डवैर्दृष्ट्वा निवृत्ताः कुरवः पुनः ।।"},
{"c": "8.35", "n": "49", "i": 43453, "v": "तेषामापततां शब्दस्तीव्र आसीद्विशां पते । उद्धूतानां यथा वृष्ट्या सागराणां भयावहः ।।"},
{"c": "8.35", "n": "50", "i": 43454, "v": "ते सेने भृशसंविग्ने दृष्ट्वान्योन्यं महारणे । हर्षेण महता युक्ते परिगृह्य परस्परम् ।।"},
{"c": "8.35", "n": "51", "i": 43455, "v": "ततः प्रववृते युद्धं मध्यं प्राप्ते दिवाकरे । यादृशं न कदाचिद्धि दृष्टपूर्वं न च श्रुतम् ।।"},
{"c": "8.35", "n": "52", "i": 43456, "v": "बलौघस्तु समासाद्य बलौघं सहसा रणे । उपासर्पत वेगेन जलौघ इव सागरम् ।।"},
{"c": "8.35", "n": "53", "i": 43457, "v": "आसीन्निनादः सुमहान्बलौघानां परस्परम् । गर्जतां सागरौघाणां यथा स्यान्निस्वनो महान् ।।"},
{"c": "8.35", "n": "54", "i": 43458, "v": "ते तु सेने समासाद्य वेगवत्यौ परस्परम् । एकीभावमनुप्राप्ते नद्याविव समागमे ।।"},
{"c": "8.35", "n": "55", "i": 43459, "v": "ततः प्रववृते युद्धं घोररूपं विशां पते । कुरूणां पाण्डवानां च लिप्सतां सुमहद्यशः ।।"},
{"c": "8.35", "n": "56", "i": 43460, "v": "कुरूणां गर्जतां तत्र अविच्छेदकृता गिरः । श्रूयन्ते विविधा राजन्नामान्युद्दिश्य भारत ।।"},
{"c": "8.35", "n": "57", "i": 43461, "v": "यस्य यद्धि रणे न्यङ्गं पितृतो मातृतोऽपि वा । कर्मतः शीलतो वापि स तच्छ्रावयते युधि ।।"},
{"c": "8.35", "n": "58", "i": 43462, "v": "तान्दृष्ट्वा समरे शूरांस्तर्जयानान्परस्परम् । अभवन्मे मती राजन्नैषामस्तीति जीवितम् ।।"},
{"c": "8.35", "n": "59", "i": 43463, "v": "तेषां दृष्ट्वा तु क्रुद्धानां वपूंष्यमिततेजसाम् । अभवन्मे भयं तीव्रं कथमेतद्भविष्यति ।।"},
{"c": "8.35", "n": "60", "i": 43464, "v": "ततस्ते पाण्डवा राजन्कौरवाश्च महारथाः । ततक्षुः सायकैस्तीक्ष्णैर्निघ्नन्तो हि परस्परम् ।।"},
{"c": "8.36", "t": "संजय उवाच ।"},
{"c": "8.36", "n": "1", "i": 43465, "v": "क्षत्रियास्ते महाराज परस्परवधैषिणः । अन्योन्यं समरे जघ्नुः कृतवैराः परस्परम् ।।"},
{"c": "8.36", "n": "2", "i": 43466, "v": "रथौघाश्च हयौघाश्च नरौघाश्च समन्ततः । गजौघाश्च महाराज संसक्ताः स्म परस्परम् ।।"},
{"c": "8.36", "n": "3", "i": 43467, "v": "गदानां परिघाणां च कणपानां च सर्पताम् । प्रासानां भिण्डिपालानां भुशुण्डीनां च सर्वशः ।।"},
{"c": "8.36", "n": "4", "i": 43468, "v": "संपातं चान्वपश्याम संग्रामे भृशदारुणे । शलभा इव संपेतुः समन्ताच्छरवृष्टयः ।।"},
{"c": "8.36", "n": "5", "i": 43469, "v": "नागा नागान्समासाद्य व्यधमन्त परस्परम् । हया हयांश्च समरे रथिनो रथिनस्तथा । पत्तयः पत्तिसंघैश्च हयसंघैर्हयास्तथा ।।"},
{"c": "8.36", "n": "6", "i": 43470, "v": "पत्तयो रथमातङ्गान्रथा हस्त्यश्वमेव च । नागाश्च समरे त्र्यङ्गं ममृदुः शीघ्रगा नृप ।।"},
{"c": "8.36", "n": "7", "i": 43471, "v": "पततां तत्र शूराणां क्रोशतां च परस्परम् । घोरमायोधनं जज्ञे पशूनां वैशसं यथा ।।"},
{"c": "8.36", "n": "8", "i": 43472, "v": "रुधिरेण समास्तीर्णा भाति भारत मेदिनी । शक्रगोपगणाकीर्णा प्रावृषीव यथा धरा ।।"},
{"c": "8.36", "n": "9", "i": 43473, "v": "यथा वा वाससी शुक्ले महारजनरञ्जिते । बिभृयाद्युवतिः श्यामा तद्वदासीद्वसुंधरा । मांसशोणितचित्रेव शातकौम्भमयीव च ।।"},
{"c": "8.36", "n": "10", "i": 43474, "v": "छिन्नानां चोत्तमाङ्गानां बाहूनां चोरुभिः सह । कुण्डलानां प्रविद्धानां भूषणानां च भारत ।।"},
{"c": "8.36", "n": "11", "i": 43475, "v": "निष्काणामधिसूत्राणां शरीराणां च धन्विनाम् । वर्मणां सपताकानां संघास्तत्रापतन्भुवि ।।"},
{"c": "8.36", "n": "12", "i": 43476, "v": "गजान्गजाः समासाद्य विषाणाग्रैरदारयन् । विषाणाभिहतास्ते च भ्राजन्ते द्विरदा यथा ।।"},
{"c": "8.36", "n": "13", "i": 43477, "v": "रुधिरेणावसिक्ताङ्गा गैरिकप्रस्रवा इव । यथा भ्राजन्ति स्यन्दन्तः पर्वता धातुमण्डिताः ।।"},
{"c": "8.36", "n": "14", "i": 43478, "v": "तोमरान्गजिभिर्मुक्तान्प्रतीपानास्थितान्बहून् । हस्तैर्विचेरुस्ते नागा बभञ्जुश्चापरे तथा ।।"},
{"c": "8.36", "n": "15", "i": 43479, "v": "नाराचैश्छिन्नवर्माणो भ्राजन्ते स्म गजोत्तमाः । हिमागमे महाराज व्यभ्रा इव महीधराः ।।"},
{"c": "8.36", "n": "16", "i": 43480, "v": "शरैः कनकपुङ्खैस्तु चिता रेजुर्गजोत्तमाः । उल्काभिः संप्रदीप्ताग्राः पर्वता इव मारिष ।।"},
{"c": "8.36", "n": "17", "i": 43481, "v": "केचिदभ्याहता नागा नागैर्नगनिभा भुवि । निपेतुः समरे तस्मिन्पक्षवन्त इवाद्रयः ।।"},
{"c": "8.36", "n": "18", "i": 43482, "v": "अपरे प्राद्रवन्नागाः शल्यार्ता व्रणपीडिताः । प्रतिमानैश्च कुम्भैश्च पेतुरुर्व्यां महाहवे ।।"},
{"c": "8.36", "n": "19", "i": 43483, "v": "निषेदुः सिंहवच्चान्ये नदन्तो भैरवान्रवान् । मम्लुश्च बहवो राजंश्चुकूजुश्चापरे तथा ।।"},
{"c": "8.36", "n": "20", "i": 43484, "v": "हयाश्च निहता बाणैः स्वर्णभाण्डपरिच्छदाः । निषेदुश्चैव मम्लुश्च बभ्रमुश्च दिशो दश ।।"},
{"c": "8.36", "n": "21", "i": 43485, "v": "अपरे कृष्यमाणाश्च विवेष्टन्तो महीतले । भावान्बहुविधांश्चक्रुस्ताडिताः शरतोमरैः ।।"},
{"c": "8.36", "n": "22", "i": 43486, "v": "नरास्तु निहता भूमौ कूजन्तस्तत्र मारिष । दृष्ट्वा च बान्धवानन्ये पितॄनन्ये पितामहान् ।।"},
{"c": "8.36", "n": "23", "i": 43487, "v": "धावमानान्परांश्चैव दृष्ट्वान्ये तत्र भारत । गोत्रनामानि ख्यातानि शशंसुरितरेतरम् ।।"},
{"c": "8.36", "n": "24", "i": 43488, "v": "तेषां छिन्ना महाराज भुजाः कनकभूषणाः । उद्वेष्टन्ते विवेष्टन्ते पतन्ते चोत्पतन्ति च ।।"},
{"c": "8.36", "n": "25", "i": 43489, "v": "निपतन्ति तथा भूमौ स्फुरन्ति च सहस्रशः । वेगांश्चान्ये रणे चक्रुः स्फुरन्त इव पन्नगाः ।।"},
{"c": "8.36", "n": "26", "i": 43490, "v": "ते भुजा भोगिभोगाभाश्चन्दनाक्ता विशां पते । लोहितार्द्रा भृशं रेजुस्तपनीयध्वजा इव ।।"},
{"c": "8.36", "n": "27", "i": 43491, "v": "वर्तमाने तथा घोरे संकुले सर्वतोदिशम् । अविज्ञाताः स्म युध्यन्ते विनिघ्नन्तः परस्परम् ।।"},
{"c": "8.36", "n": "28", "i": 43492, "v": "भौमेन रजसा कीर्णे शस्त्रसंपातसंकुले । नैव स्वे न परे राजन्व्यज्ञायन्त तमोवृते ।।"},
{"c": "8.36", "n": "29", "i": 43493, "v": "तथा तदभवद्युद्धं घोररूपं भयानकम् । शोणितोदा महानद्यः प्रसस्रुस्तत्र चासकृत् ।।"},
{"c": "8.36", "n": "30", "i": 43494, "v": "शीर्षपाषाणसंछन्नाः केशशैवलशाद्वलाः । अस्थिसंघातसंकीर्णा धनुःशरवरोत्तमाः ।।"},
{"c": "8.36", "n": "31", "i": 43495, "v": "मांसकर्दमपङ्काश्च शोणितौघाः सुदारुणाः । नदीः प्रवर्तयामासुर्यमराष्ट्रविवर्धनीः ।।"},
{"c": "8.36", "n": "32", "i": 43496, "v": "ता नद्यो घोररूपाश्च नयन्त्यो यमसादनम् । अवगाढा मज्जयन्त्यः क्षत्रस्याजनयन्भयम् ।।"},
{"c": "8.36", "n": "33", "i": 43497, "v": "क्रव्यादानां नरव्याघ्र नर्दतां तत्र तत्र ह । घोरमायोधनं जज्ञे प्रेतराजपुरोपमम् ।।"},
{"c": "8.36", "n": "34", "i": 43498, "v": "उत्थितान्यगणेयानि कबन्धानि समन्ततः । नृत्यन्ति वै भूतगणाः संतृप्ता मांसशोणितैः ।।"},
{"c": "8.36", "n": "35", "i": 43499, "v": "पीत्वा च शोणितं तत्र वसां पीत्वा च भारत । मेदोमज्जावसातृप्तास्तृप्ता मांसस्य चैव हि । धावमानाश्च दृश्यन्ते काकगृध्रबलास्तथा ।।"},
{"c": "8.36", "n": "36", "i": 43500, "v": "शूरास्तु समरे राजन्भयं त्यक्त्वा सुदुस्त्यजम् । योधव्रतसमाख्याताश्चक्रुः कर्माण्यभीतवत् ।।"},
{"c": "8.36", "n": "37", "i": 43501, "v": "शरशक्तिसमाकीर्णे क्रव्यादगणसंकुले । व्यचरन्त गणैः शूराः ख्यापयन्तः स्वपौरुषम् ।।"},
{"c": "8.36", "n": "38", "i": 43502, "v": "अन्योन्यं श्रावयन्ति स्म नामगोत्राणि भारत । पितृनामानि च रणे गोत्रनामानि चाभितः ।।"},
{"c": "8.36", "n": "39", "i": 43503, "v": "श्रावयन्तो हि बहवस्तत्र योधा विशां पते । अन्योन्यमवमृद्नन्तः शक्तितोमरपट्टिशैः ।।"},
{"c": "8.36", "n": "40", "i": 43504, "v": "वर्तमाने तदा युद्धे घोररूपे सुदारुणे । व्यषीदत्कौरवी सेना भिन्ना नौरिव सागरे ।।"},
{"c": "8.37", "t": "संजय उवाच ।"},
{"c": "8.37", "n": "1", "i": 43505, "v": "वर्तमाने तदा युद्धे क्षत्रियाणां निमज्जने । गाण्डीवस्य महान्घोषः शुश्रुवे युधि मारिष ।।"},
{"c": "8.37", "n": "2", "i": 43506, "v": "संशप्तकानां कदनमकरोद्यत्र पाण्डवः । कोसलानां तथा राजन्नारायणबलस्य च ।।"},
{"c": "8.37", "n": "3", "i": 43507, "v": "संशप्तकास्तु समरे शरवृष्टिं समन्ततः । अपातयन्पार्थमूर्ध्नि जयगृद्धाः प्रमन्यवः ।।"},
{"c": "8.37", "n": "4", "i": 43508, "v": "तां वृष्टिं सहसा राजंस्तरसा धारयन्प्रभुः । व्यगाहत रणे पार्थो विनिघ्नन्रथिनां वरः ।।"},
{"c": "8.37", "n": "5", "i": 43509, "v": "निगृह्य तु रथानीकं कङ्कपत्रैः शिलाशितैः । आससाद रणे पार्थः सुशर्माणं महारथम् ।।"},
{"c": "8.37", "n": "6", "i": 43510, "v": "स तस्य शरवर्षाणि ववर्ष रथिनां वरः । तथा संशप्तकाश्चैव पार्थस्य समरे स्थिताः ।।"},
{"c": "8.37", "n": "7", "i": 43511, "v": "सुशर्मा तु ततः पार्थं विद्ध्वा नवभिराशुगैः । जनार्दनं त्रिभिर्बाणैरभ्यहन्दक्षिणे भुजे । ततोऽपरेण भल्लेन केतुं विव्याध मारिष ।।"},
{"c": "8.37", "n": "8", "i": 43512, "v": "स वानरवरो राजन्विश्वकर्मकृतो महान् । ननाद सुमहन्नादं भीषयन्वै ननर्द च ।।"},
{"c": "8.37", "n": "9", "i": 43513, "v": "कपेस्तु निनदं श्रुत्वा संत्रस्ता तव वाहिनी । भयं विपुलमादाय निश्चेष्टा समपद्यत ।।"},
{"c": "8.37", "n": "10", "i": 43514, "v": "ततः सा शुशुभे सेना निश्चेष्टावस्थिता नृप । नानापुष्पसमाकीर्णं यथा चैत्ररथं वनम् ।।"},
{"c": "8.37", "n": "11", "i": 43515, "v": "प्रतिलभ्य ततः संज्ञां योधास्ते कुरुसत्तम । अर्जुनं सिषिचुर्बाणैः पर्वतं जलदा इव । परिवव्रुस्तदा सर्वे पाण्डवस्य महारथम् ।।"},
{"c": "8.37", "n": "12", "i": 43516, "v": "ते हयान्रथचक्रे च रथेषाश्चापि भारत । निगृह्य बलवत्तूर्णं सिंहनादमथानदन् ।।"},
{"c": "8.37", "n": "13", "i": 43517, "v": "अपरे जगृहुश्चैव केशवस्य महाभुजौ । पार्थमन्ये महाराज रथस्थं जगृहुर्मुदा ।।"},
{"c": "8.37", "n": "14", "i": 43518, "v": "केशवस्तु तदा बाहू विधुन्वन्रणमूर्धनि । पातयामास तान्सर्वान्दुष्टहस्तीव हस्तिनः ।।"},
{"c": "8.37", "n": "15", "i": 43519, "v": "ततः क्रुद्धो रणे पार्थः संवृतस्तैर्महारथैः । निगृहीतं रथं दृष्ट्वा केशवं चाप्यभिद्रुतम् । रथारूढांश्च सुबहून्पदातींश्चाप्यपातयत् ।।"},
{"c": "8.37", "n": "16", "i": 43520, "v": "आसन्नांश्च ततो योधाञ्शरैरासन्नयोधिभिः । च्यावयामास समरे केशवं चेदमब्रवीत् ।।"},
{"c": "8.37", "n": "17", "i": 43521, "v": "पश्य कृष्ण महाबाहो संशप्तकगणान्मया । कुर्वाणान्दारुणं कर्म वध्यमानान्सहस्रशः ।।"},
{"c": "8.37", "n": "18", "i": 43522, "v": "रथबन्धमिमं घोरं पृथिव्यां नास्ति कश्चन । यः सहेत पुमाँल्लोके मदन्यो यदुपुंगव ।।"},
{"c": "8.37", "n": "19", "i": 43523, "v": "इत्येवमुक्त्वा बीभत्सुर्देवदत्तमथाधमत् । पाञ्चजन्यं च कृष्णोऽपि पूरयन्निव रोदसी ।।"},
{"c": "8.37", "n": "20", "i": 43524, "v": "तं तु शङ्खस्वनं श्रुत्वा संशप्तकवरूथिनी । संचचाल महाराज वित्रस्ता चाभवद्भृशम् ।।"},
{"c": "8.37", "n": "21", "i": 43525, "v": "पदबन्धं ततश्चक्रे पाण्डवः परवीरहा । नागमस्त्रं महाराज संप्रोदीर्य मुहुर्मुहुः ।।"},
{"c": "8.37", "n": "22", "i": 43526, "v": "यानुद्दिश्य रणे पार्थः पदबन्धं चकार ह । ते बद्धाः पदबन्धेन पाण्डवेन महात्मना । निश्चेष्टा अभवन्राजन्नश्मसारमया इव ।।"},
{"c": "8.37", "n": "23", "i": 43527, "v": "निश्चेष्टांस्तु ततो योधानवधीत्पाण्डुनन्दनः । यथेन्द्रः समरे दैत्यांस्तारकस्य वधे पुरा ।।"},
{"c": "8.37", "n": "24", "i": 43528, "v": "ते वध्यमानाः समरे मुमुचुस्तं रथोत्तमम् । आयुधानि च सर्वाणि विस्रष्टुमुपचक्रमुः ।।"},
{"c": "8.37", "n": "25", "i": 43529, "v": "ततः सुशर्मा राजेन्द्र गृहीतां वीक्ष्य वाहिनीम् । सौपर्णमस्त्रं त्वरितः प्रादुश्चक्रे महारथः ।।"},
{"c": "8.37", "n": "26", "i": 43530, "v": "ततः सुपर्णाः संपेतुर्भक्षयन्तो भुजंगमान् । ते वै विदुद्रुवुर्नागा दृष्ट्वा तान्खचरान्नृप ।।"},
{"c": "8.37", "n": "27", "i": 43531, "v": "बभौ बलं तद्विमुक्तं पदबन्धाद्विशां पते । मेघवृन्दाद्यथा मुक्तो भास्करस्तापयन्प्रजाः ।।"},
{"c": "8.37", "n": "28", "i": 43532, "v": "विप्रमुक्तास्तु ते योधाः फल्गुनस्य रथं प्रति । ससृजुर्बाणसंघांश्च शस्त्रसंघांश्च मारिष ।।"},
{"c": "8.37", "n": "29", "i": 43533, "v": "तां महास्त्रमयीं वृष्टिं संछिद्य शरवृष्टिभिः । व्यवातिष्ठत्ततो योधान्वासविः परवीरहा ।।"},
{"c": "8.37", "n": "30", "i": 43534, "v": "सुशर्मा तु ततो राजन्बाणेनानतपर्वणा । अर्जुनं हृदये विद्ध्वा विव्याधान्यैस्त्रिभिः शरैः । स गाढविद्धो व्यथितो रथोपस्थ उपाविशत् ।।"},
{"c": "8.37", "n": "31", "i": 43535, "v": "प्रतिलभ्य ततः संज्ञां श्वेताश्वः कृष्णसारथिः । ऐन्द्रमस्त्रममेयात्मा प्रादुश्चक्रे त्वरान्वितः । ततो बाणसहस्राणि समुत्पन्नानि मारिष ।।"},
{"c": "8.37", "n": "32", "i": 43536, "v": "सर्वदिक्षु व्यदृश्यन्त सूदयन्तो नृप द्विपान् । हयान्रथांश्च समरे शस्त्रैः शतसहस्रशः ।।"},
{"c": "8.37", "n": "33", "i": 43537, "v": "वध्यमाने ततः सैन्ये विपुला भीः समाविशत् । संशप्तकगणानां च गोपालानां च भारत । न हि कश्चित्पुमांस्तत्र योऽर्जुनं प्रत्ययुध्यत ।।"},
{"c": "8.37", "n": "34", "i": 43538, "v": "पश्यतां तत्र वीराणामहन्यत महद्बलम् । हन्यमानमपश्यंश्च निश्चेष्टाः स्म पराक्रमे ।।"},
{"c": "8.37", "n": "35", "i": 43539, "v": "अयुतं तत्र योधानां हत्वा पाण्डुसुतो रणे । व्यभ्राजत रणे राजन्विधूमोऽग्निरिव ज्वलन् ।।"},
{"c": "8.37", "n": "36", "i": 43540, "v": "चतुर्दश सहस्राणि यानि शिष्टानि भारत । रथानामयुतं चैव त्रिसाहस्राश्च दन्तिनः ।।"},
{"c": "8.37", "n": "37", "i": 43541, "v": "ततः संशप्तका भूयः परिवव्रुर्धनंजयम् । मर्तव्यमिति निश्चित्य जयं वापि निवर्तनम् ।।"},
{"c": "8.37", "n": "38", "i": 43542, "v": "तत्र युद्धं महद्ध्यासीत्तावकानां विशां पते । शूरेण बलिना सार्धं पाण्डवेन किरीटिना ।।"},
{"c": "8.38", "t": "संजय उवाच ।"},
{"c": "8.38", "n": "1", "i": 43543, "v": "कृतवर्मा कृपो द्रौणिः सूतपुत्रश्च मारिष । उलूकः सौबलश्चैव राजा च सह सोदरैः ।।"},
{"c": "8.38", "n": "2", "i": 43544, "v": "सीदमानां चमूं दृष्ट्वा पाण्डुपुत्रभयार्दिताम् । समुज्जिहीर्षुर्वेगेन भिन्नां नावमिवार्णवे ।।"},
{"c": "8.38", "n": "3", "i": 43545, "v": "ततो युद्धमतीवासीन्मुहूर्तमिव भारत । भीरूणां त्रासजननं शूराणां हर्षवर्धनम् ।।"},
{"c": "8.38", "n": "4", "i": 43546, "v": "कृपेण शरवर्षाणि विप्रमुक्तानि संयुगे । सृञ्जयाः शातयामासुः शलभानां व्रजा इव ।।"},
{"c": "8.38", "n": "5", "i": 43547, "v": "शिखण्डी तु ततः क्रुद्धो गौतमं त्वरितो ययौ । ववर्ष शरवर्षाणि समन्तादेव ब्राह्मणे ।।"},
{"c": "8.38", "n": "6", "i": 43548, "v": "कृपस्तु शरवर्षं तद्विनिहत्य महास्त्रवित् । शिखण्डिनं रणे क्रुद्धो विव्याध दशभिः शरैः ।।"},
{"c": "8.38", "n": "7", "i": 43549, "v": "ततः शिखण्डी कुपीतः शरैः सप्तभिराहवे । कृपं विव्याध सुभृशं कङ्कपत्रैरजिह्मगैः ।।"},
{"c": "8.38", "n": "8", "i": 43550, "v": "ततः कृपः शरैस्तीक्ष्णैः सोऽतिविद्धो महारथः । व्यश्वसूतरथं चक्रे पार्षतं तु द्विजोत्तमः ।।"},
{"c": "8.38", "n": "9", "i": 43551, "v": "हताश्वात्तु ततो यानादवप्लुत्य महारथः । चर्मखड्गे च संगृह्य सत्वरं ब्राह्मणं ययौ ।।"},
{"c": "8.38", "n": "10", "i": 43552, "v": "तमापतन्तं सहसा शरैः संनतपर्वभिः । छादयामास समरे तदद्भुतमिवाभवत् ।।"},
{"c": "8.38", "n": "11", "i": 43553, "v": "तत्राद्भुतमपश्याम शिलानां प्लवनं यथा । निश्चेष्टो यद्रणे राजञ्शिखण्डी समतिष्ठत ।।"},
{"c": "8.38", "n": "12", "i": 43554, "v": "कृपेण छादितं दृष्ट्वा नृपोत्तम शिखण्डिनम् । प्रत्युद्ययौ कृपं तूर्णं धृष्टद्युम्नो महारथः ।।"},
{"c": "8.38", "n": "13", "i": 43555, "v": "धृष्टद्युम्नं ततो यान्तं शारद्वतरथं प्रति । प्रतिजग्राह वेगेन कृतवर्मा महारथः ।।"},
{"c": "8.38", "n": "14", "i": 43556, "v": "युधिष्ठिरमथायान्तं शारद्वतरथं प्रति । सपुत्रं सहसेनं च द्रोणपुत्रो न्यवारयत् ।।"},
{"c": "8.38", "n": "15", "i": 43557, "v": "नकुलं सहदेवं च त्वरमाणौ महारथौ । प्रतिजग्राह ते पुत्रः शरवर्षेण वारयन् ।।"},
{"c": "8.38", "n": "16", "i": 43558, "v": "भीमसेनं करूषांश्च केकयान्सहसृञ्जयान् । कर्णो वैकर्तनो युद्धे वारयामास भारत ।।"},
{"c": "8.38", "n": "17", "i": 43559, "v": "शिखण्डिनस्ततो बाणान्कृपः शारद्वतो युधि । प्राहिणोत्त्वरया युक्तो दिधक्षुरिव मारिष ।।"},
{"c": "8.38", "n": "18", "i": 43560, "v": "ताञ्शरान्प्रेषितांस्तेन समन्ताद्धेमभूषणान् । चिच्छेद खड्गमाविध्य भ्रामयंश्च पुनः पुनः ।।"},
{"c": "8.38", "n": "19", "i": 43561, "v": "शतचन्द्रं ततश्चर्म गौतमः पार्षतस्य ह । व्यधमत्सायकैस्तूर्णं तत उच्चुक्रुशुर्जनाः ।।"},
{"c": "8.38", "n": "20", "i": 43562, "v": "स विचर्मा महाराज खड्गपाणिरुपाद्रवत् । कृपस्य वशमापन्नो मृत्योरास्यमिवातुरः ।।"},
{"c": "8.38", "n": "21", "i": 43563, "v": "शारद्वतशरैर्ग्रस्तं क्लिश्यमानं महाबलम् । चित्रकेतुसुतो राजन्सुकेतुस्त्वरितो ययौ ।।"},
{"c": "8.38", "n": "22", "i": 43564, "v": "विकिरन्ब्राह्मणं युद्धे बहुभिर्निशितैः शरैः । अभ्यापतदमेयात्मा गौतमस्य रथं प्रति ।।"},
{"c": "8.38", "n": "23", "i": 43565, "v": "दृष्ट्वाविषह्यं तं युद्धे ब्राह्मणं चरितव्रतम् । अपयातस्ततस्तूर्णं शिखण्डी राजसत्तम ।।"},
{"c": "8.38", "n": "24", "i": 43566, "v": "सुकेतुस्तु ततो राजन्गौतमं नवभिः शरैः । विद्ध्वा विव्याध सप्तत्या पुनश्चैनं त्रिभिः शरैः ।।"},
{"c": "8.38", "n": "25", "i": 43567, "v": "अथास्य सशरं चापं पुनश्चिच्छेद मारिष । सारथिं च शरेणास्य भृशं मर्मण्यताडयत् ।।"},
{"c": "8.38", "n": "26", "i": 43568, "v": "गौतमस्तु ततः क्रुद्धो धनुर्गृह्य नवं दृढम् । सुकेतुं त्रिंशता बाणैः सर्वमर्मस्वताडयत् ।।"},
{"c": "8.38", "n": "27", "i": 43569, "v": "स विह्वलितसर्वाङ्गः प्रचचाल रथोत्तमे । भूमिचाले यथा वृक्षश्चलत्याकम्पितो भृशम् ।।"},
{"c": "8.38", "n": "28", "i": 43570, "v": "चलतस्तस्य कायात्तु शिरो ज्वलितकुण्डलम् । सोष्णीषं सशिरस्त्राणं क्षुरप्रेणान्वपातयत् ।।"},
{"c": "8.38", "n": "29", "i": 43571, "v": "तच्छिरः प्रापतद्भूमौ श्येनाहृतमिवामिषम् । ततोऽस्य कायो वसुधां पश्चात्प्राप तदा च्युतः ।।"},
{"c": "8.38", "n": "30", "i": 43572, "v": "तस्मिन्हते महाराज त्रस्तास्तस्य पदानुगाः । गौतमं समरे त्यक्त्वा दुद्रुवुस्ते दिशो दश ।।"},
{"c": "8.38", "n": "31", "i": 43573, "v": "धृष्टद्युम्नं तु समरे संनिवार्य महाबलः । कृतवर्माब्रवीद्धृष्टस्तिष्ठ तिष्ठेति पार्षतम् ।।"},
{"c": "8.38", "n": "32", "i": 43574, "v": "तदभूत्तुमुलं युद्धं वृष्णिपार्षतयो रणे । आमिषार्थे यथा युद्धं श्येनयोर्गृद्धयोर्नृप ।।"},
{"c": "8.38", "n": "33", "i": 43575, "v": "धृष्टद्युम्नस्तु समरे हार्दिक्यं नवभिः शरैः । आजघानोरसि क्रुद्धः पीडयन्हृदिकात्मजम् ।।"},
{"c": "8.38", "n": "34", "i": 43576, "v": "कृतवर्मा तु समरे पार्षतेन दृढाहतः । पार्षतं सरथं साश्वं छादयामास सायकैः ।।"},
{"c": "8.38", "n": "35", "i": 43577, "v": "सरथश्छादितो राजन्धृष्टद्युम्नो न दृश्यते । मेघैरिव परिच्छन्नो भास्करो जलदागमे ।।"},
{"c": "8.38", "n": "36", "i": 43578, "v": "विधूय तं बाणगणं शरैः कनकभूषणैः । व्यरोचत रणे राजन्धृष्टद्युम्नः कृतव्रणः ।।"},
{"c": "8.38", "n": "37", "i": 43579, "v": "ततस्तु पार्षतः क्रुद्धः शस्त्रवृष्टिं सुदारुणाम् । कृतवर्माणमासाद्य व्यसृजत्पृतनापतिः ।।"},
{"c": "8.38", "n": "38", "i": 43580, "v": "तामापतन्तीं सहसा शस्त्रवृष्टिं निरन्तराम् । शरैरनेकसाहस्रैर्हार्दिक्यो व्यधमद्युधि ।।"},
{"c": "8.38", "n": "39", "i": 43581, "v": "दृष्ट्वा तु दारितां युद्धे शस्त्रवृष्टिं दुरुत्तराम् । कृतवर्माणमभ्येत्य वारयामास पार्षतः ।।"},
{"c": "8.38", "n": "40", "i": 43582, "v": "सारथिं चास्य तरसा प्राहिणोद्यमसादनम् । भल्लेन शितधारेण स हतः प्रापतद्रथात् ।।"},
{"c": "8.38", "n": "41", "i": 43583, "v": "धृष्टद्युम्नस्तु बलवाञ्जित्वा शत्रुं महारथम् । कौरवान्समरे तूर्णं वारयामास सायकैः ।।"},
{"c": "8.38", "n": "42", "i": 43584, "v": "ततस्ते तावका योधा धृष्टद्युम्नमुपाद्रवन् । सिंहनादरवं कृत्वा ततो युद्धमवर्तत ।।"},
{"c": "8.39", "t": "संजय उवाच ।"},
{"c": "8.39", "n": "1", "i": 43585, "v": "द्रौणिर्युधिष्ठिरं दृष्ट्वा शैनेयेनाभिरक्षितम् । द्रौपदेयैस्तथा शूरैरभ्यवर्तत हृष्टवत् ।।"},
{"c": "8.39", "n": "2", "i": 43586, "v": "किरन्निषुगणान्घोरान्स्वर्णपुङ्खाञ्शिलाशितान् । दर्शयन्विविधान्मार्गाञ्शिक्षार्थं लघुहस्तवत् ।।"},
{"c": "8.39", "n": "3", "i": 43587, "v": "ततः खं पूरयामास शरैर्दिव्यास्त्रमन्त्रितैः । युधिष्ठिरं च समरे पर्यवारयदस्त्रवित् ।।"},
{"c": "8.39", "n": "4", "i": 43588, "v": "द्रौणायनिशरच्छन्नं न प्राज्ञायत किंचन । बाणभूतमभूत्सर्वमायोधनशिरो हि तत् ।।"},
{"c": "8.39", "n": "5", "i": 43589, "v": "बाणजालं दिविष्ठं तत्स्वर्णजालविभूषितम् । शुशुभे भरतश्रेष्ठ वितानमिव विष्ठितम् ।।"},
{"c": "8.39", "n": "6", "i": 43590, "v": "तेन छन्ने रणे राजन्बाणजालेन भास्वता । अभ्रच्छायेव संजज्ञे बाणरुद्धे नभस्तले ।।"},
{"c": "8.39", "n": "7", "i": 43591, "v": "तत्राश्चर्यमपश्याम बाणभूते तथाविधे । न स्म संपतते भूमौ दृष्ट्वा द्रौणेः पराक्रमम् ।।"},
{"c": "8.39", "n": "8", "i": 43592, "v": "लाघवं द्रोणपुत्रस्य दृष्ट्वा तत्र महारथाः । व्यस्मयन्त महाराज न चैनं प्रतिवीक्षितुम् । शेकुस्ते सर्वराजानस्तपन्तमिव भास्करम् ।।"},
{"c": "8.39", "n": "9", "i": 43593, "v": "सात्यकिर्यतमानस्तु धर्मराजश्च पाण्डवः । तथेतराणि सैन्यानि न स्म चक्रुः पराक्रमम् ।।"},
{"c": "8.39", "n": "10", "i": 43594, "v": "वध्यमाने ततः सैन्ये द्रौपदेया महारथाः । सात्यकिर्धर्मराजश्च पाञ्चालाश्चापि संगताः । त्यक्त्वा मृत्युभयं घोरं द्रौणायनिमुपाद्रवन् ।।"},
{"c": "8.39", "n": "11", "i": 43595, "v": "सात्यकिः पञ्चविंशत्या द्रौणिं विद्ध्वा शिलामुखैः । पुनर्विव्याध नाराचैः सप्तभिः स्वर्णभूषितैः ।।"},
{"c": "8.39", "n": "12", "i": 43596, "v": "युधिष्ठिरस्त्रिसप्तत्या प्रतिविन्ध्यश्च सप्तभिः । श्रुतकर्मा त्रिभिर्बाणैः श्रुतकीर्तिस्तु सप्तभिः ।।"},
{"c": "8.39", "n": "13", "i": 43597, "v": "सुतसोमश्च नवभिः शतानीकश्च सप्तभिः । अन्ये च बहवः शूरा विव्यधुस्तं समन्ततः ।।"},
{"c": "8.39", "n": "14", "i": 43598, "v": "सोऽतिक्रुद्धस्ततो राजन्नाशीविष इव श्वसन् । सात्यकिं पञ्चविंशत्या प्राविध्यत शिलाशितैः ।।"},
{"c": "8.39", "n": "15", "i": 43599, "v": "श्रुतकीर्तिं च नवभिः सुतसोमं च पञ्चभिः । अष्टभिः श्रुतकर्माणं प्रतिविन्ध्यं त्रिभिः शरैः । शतानीकं च नवभिर्धर्मपुत्रं च सप्तभिः ।।"},
{"c": "8.39", "n": "16", "i": 43600, "v": "अथेतरांस्ततः शूरान्द्वाभ्यां द्वाभ्यामताडयत् । श्रुतकीर्तेस्तथा चापं चिच्छेद निशितैः शरैः ।।"},
{"c": "8.39", "n": "17", "i": 43601, "v": "अथान्यद्धनुरादाय श्रुतकीर्तिर्महारथः । द्रौणायनिं त्रिभिर्विद्ध्वा विव्याधान्यैः शितैः शरैः ।।"},
{"c": "8.39", "n": "18", "i": 43602, "v": "ततो द्रौणिर्महाराज शरवर्षेण भारत । छादयामास तत्सैन्यं समन्ताच्च शरैर्नृपान् ।।"},
{"c": "8.39", "n": "19", "i": 43603, "v": "ततः पुनरमेयात्मा धर्मराजस्य कार्मुकम् । द्रौणिश्चिच्छेद विहसन्विव्याध च शरैस्त्रिभिः ।।"},
{"c": "8.39", "n": "20", "i": 43604, "v": "ततो धर्मसुतो राजन्प्रगृह्यान्यन्महद्धनुः । द्रौणिं विव्याध सप्तत्या बाह्वोरुरसि चार्दयत् ।।"},
{"c": "8.39", "n": "21", "i": 43605, "v": "सात्यकिस्तु ततः क्रुद्धो द्रौणेः प्रहरतो रणे । अर्धचन्द्रेण तीक्ष्णेन धनुश्छित्त्वानदद्भृशम् ।।"},
{"c": "8.39", "n": "22", "i": 43606, "v": "छिन्नधन्वा ततो द्रौणिः शक्त्या शक्तिमतां वरः । सारथिं पातयामास शैनेयस्य रथाद्द्रुतम् ।।"},
{"c": "8.39", "n": "23", "i": 43607, "v": "अथान्यद्धनुरादाय द्रोणपुत्रः प्रतापवान् । शैनेयं शरवर्षेण छादयामास भारत ।।"},
{"c": "8.39", "n": "24", "i": 43608, "v": "तस्याश्वाः प्रद्रुताः संख्ये पतिते रथसारथौ । तत्र तत्रैव धावन्तः समदृश्यन्त भारत ।।"},
{"c": "8.39", "n": "25", "i": 43609, "v": "युधिष्ठिरपुरोगास्ते द्रौणिं शस्त्रभृतां वरम् । अभ्यवर्षन्त वेगेन विसृजन्तः शिताञ्शरान् ।।"},
{"c": "8.39", "n": "26", "i": 43610, "v": "आगच्छमानांस्तान्दृष्ट्वा रौद्ररूपान्परंतपः । प्रहसन्प्रतिजग्राह द्रोणपुत्रो महारणे ।।"},
{"c": "8.39", "n": "27", "i": 43611, "v": "ततः शरशतज्वालः सेनाकक्षं महारथः । द्रौणिर्ददाह समरे कक्षमग्निर्यथा वने ।।"},
{"c": "8.39", "n": "28", "i": 43612, "v": "तद्बलं पाण्डुपुत्रस्य द्रोणपुत्रप्रतापितम् । चुक्षुभे भरतश्रेष्ठ तिमिनेव नदीमुखम् ।।"},
{"c": "8.39", "n": "29", "i": 43613, "v": "दृष्ट्वा ते च महाराज द्रोणपुत्रपराक्रमम् । निहतान्मेनिरे सर्वान्पाण्डून्द्रोणसुतेन वै ।।"},
{"c": "8.39", "n": "30", "i": 43614, "v": "युधिष्ठिरस्तु त्वरितो द्रौणिं श्लिष्य महारथम् । अब्रवीद्द्रोणपुत्रं तु रोषामर्षसमन्वितः ।।"},
{"c": "8.39", "n": "31", "i": 43615, "v": "नैव नाम तव प्रीतिर्नैव नाम कृतज्ञता । यतस्त्वं पुरुषव्याघ्र मामेवाद्य जिघांससि ।।"},
{"c": "8.39", "n": "32", "i": 43616, "v": "ब्राह्मणेन तपः कार्यं दानमध्ययनं तथा । क्षत्रियेण धनुर्नाम्यं स भवान्ब्राह्मणब्रुवः ।।"},
{"c": "8.39", "n": "33", "i": 43617, "v": "मिषतस्ते महाबाहो जेष्यामि युधि कौरवान् । कुरुष्व समरे कर्म ब्रह्मबन्धुरसि ध्रुवम् ।।"},
{"c": "8.39", "n": "34", "i": 43618, "v": "एवमुक्तो महाराज द्रोणपुत्रः स्मयन्निव । युक्तत्वं तच्च संचिन्त्य नोत्तरं किंचिदब्रवीत् ।।"},
{"c": "8.39", "n": "35", "i": 43619, "v": "अनुक्त्वा च ततः किंचिच्छरवर्षेण पाण्डवम् । छादयामास समरे क्रुद्धोऽन्तक इव प्रजाः ।।"},
{"c": "8.39", "n": "36", "i": 43620, "v": "संछाद्यमानस्तु तदा द्रोणपुत्रेण मारिष । पार्थोऽपयातः शीघ्रं वै विहाय महतीं चमूम् ।।"},
{"c": "8.39", "n": "37", "i": 43621, "v": "अपयाते ततस्तस्मिन्धर्मपुत्रे युधिष्ठिरे । द्रोणपुत्रः स्थितो राजन्प्रत्यादेशान्महात्मनः ।।"},
{"c": "8.39", "n": "38", "i": 43622, "v": "ततो युधिष्ठिरो राजा त्यक्त्वा द्रौणिं महाहवे । प्रययौ तावकं सैन्यं युक्तः क्रूराय कर्मणे ।।"},
{"c": "8.40", "t": "संजय उवाच ।"},
{"c": "8.40", "n": "1", "i": 43623, "v": "भीमसेनं सपाञ्चाल्यं चेदिकेकयसंवृतम् । वैकर्तनः स्वयं रुद्ध्वा वारयामास सायकैः ।।"},
{"c": "8.40", "n": "2", "i": 43624, "v": "ततस्तु चेदिकारूषान्सृञ्जयांश्च महारथान् । कर्णो जघान संक्रुद्धो भीमसेनस्य पश्यतः ।।"},
{"c": "8.40", "n": "3", "i": 43625, "v": "भीमसेनस्ततः कर्णं विहाय रथसत्तमम् । प्रययौ कौरवं सैन्यं कक्षमग्निरिव ज्वलन् ।।"},
{"c": "8.40", "n": "4", "i": 43626, "v": "सूतपुत्रोऽपि समरे पाञ्चालान्केकयांस्तथा । सृञ्जयांश्च महेष्वासान्निजघान सहस्रशः ।।"},
{"c": "8.40", "n": "5", "i": 43627, "v": "संशप्तकेषु पार्थश्च कौरवेषु वृकोदरः । पाञ्चालेषु तथा कर्णः क्षयं चक्रूर्महारथाः ।।"},
{"c": "8.40", "n": "6", "i": 43628, "v": "ते क्षत्रिया दह्यमानास्त्रिभिस्तैः पावकोपमैः । जग्मुर्विनाशं समरे राजन्दुर्मन्त्रिते तव ।।"},
{"c": "8.40", "n": "7", "i": 43629, "v": "ततो दुर्योधनः क्रुद्धो नकुलं नवभिः शरैः । विव्याध भरतश्रेष्ठ चतुरश्चास्य वाजिनः ।।"},
{"c": "8.40", "n": "8", "i": 43630, "v": "ततः पुनरमेयात्मा तव पुत्रो जनाधिपः । क्षुरेण सहदेवस्य ध्वजं चिच्छेद काञ्चनम् ।।"},
{"c": "8.40", "n": "9", "i": 43631, "v": "नकुलस्तु ततः क्रुद्धस्तव पुत्रं त्रिसप्तभिः । जघान समरे राजन्सहदेवश्च पञ्चभिः ।।"},
{"c": "8.40", "n": "10", "i": 43632, "v": "तावुभौ भरतश्रेष्ठौ श्रेष्ठौ सर्वधनुष्मताम् । विव्याधोरसि संक्रुद्धः पञ्चभिः पञ्चभिः शरैः ।।"},
{"c": "8.40", "n": "11", "i": 43633, "v": "ततोऽपराभ्यां भल्लाभ्यां धनुषी समकृन्तत । यमयोः प्रहसन्राजन्विव्याधैव च सप्तभिः ।।"},
{"c": "8.40", "n": "12", "i": 43634, "v": "तावन्ये धनुषी श्रेष्ठे शक्रचापनिभे शुभे । प्रगृह्य रेजतुः शूरौ देवपुत्रसमौ युधि ।।"},
{"c": "8.40", "n": "13", "i": 43635, "v": "ततस्तौ रभसौ युद्धे भ्रातरौ भ्रातरं नृप । शरैर्ववर्षतुर्घोरैर्महामेघौ यथाचलम् ।।"},
{"c": "8.40", "n": "14", "i": 43636, "v": "ततः क्रुद्धो महाराज तव पुत्रो महारथः । पाण्डुपुत्रौ महेष्वासौ वारयामास पत्रिभिः ।।"},
{"c": "8.40", "n": "15", "i": 43637, "v": "धनुर्मण्डलमेवास्य दृश्यते युधि भारत । सायकाश्चैव दृश्यन्ते निश्चरन्तः समन्ततः ।।"},
{"c": "8.40", "n": "16", "i": 43638, "v": "तस्य सायकसंछन्नौ चकाशेतां च पाण्डवौ । मेघच्छन्नौ यथा व्योम्नि चन्द्रसूर्यौ हतप्रभौ ।।"},
{"c": "8.40", "n": "17", "i": 43639, "v": "ते तु बाणा महाराज हेमपुङ्खाः शिलाशिताः । आच्छादयन्दिशः सर्वाः सूर्यस्येवांशवस्तदा ।।"},
{"c": "8.40", "n": "18", "i": 43640, "v": "बाणभूते ततस्तस्मिन्संछन्ने च नभस्तले । यमाभ्यां ददृशे रूपं कालान्तकयमोपमम् ।।"},
{"c": "8.40", "n": "19", "i": 43641, "v": "पराक्रमं तु तं दृष्ट्वा तव सूनोर्महारथाः । मृत्योरुपान्तिकं प्राप्तौ माद्रीपुत्रौ स्म मेनिरे ।।"},
{"c": "8.40", "n": "20", "i": 43642, "v": "ततः सेनापती राजन्पाण्डवस्य महात्मनः । पार्षतः प्रययौ तत्र यत्र राजा सुयोधनः ।।"},
{"c": "8.40", "n": "21", "i": 43643, "v": "माद्रीपुत्रौ ततः शूरौ व्यतिक्रम्य महारथौ । धृष्टद्युम्नस्तव सुतं ताडयामास सायकैः ।।"},
{"c": "8.40", "n": "22", "i": 43644, "v": "तमविध्यदमेयात्मा तव पुत्रोऽत्यमर्षणः । पाञ्चाल्यं पञ्चविंशत्या प्रहस्य पुरुषर्षभ ।।"},
{"c": "8.40", "n": "23", "i": 43645, "v": "ततः पुनरमेयात्मा पुत्रस्ते पृथिवीपते । विद्ध्वा ननाद पाञ्चाल्यं षष्ट्या पञ्चभिरेव च ।।"},
{"c": "8.40", "n": "24", "i": 43646, "v": "अथास्य सशरं चापं हस्तावापं च मारिष । क्षुरप्रेण सुतीक्ष्णेन राजा चिच्छेद संयुगे ।।"},
{"c": "8.40", "n": "25", "i": 43647, "v": "तदपास्य धनुश्छिन्नं पाञ्चाल्यः शत्रुकर्शनः । अन्यदादत्त वेगेन धनुर्भारसहं नवम् ।।"},
{"c": "8.40", "n": "26", "i": 43648, "v": "प्रज्वलन्निव वेगेन संरम्भाद्रुधिरेक्षणः । अशोभत महेष्वासो धृष्टद्युम्नः कृतव्रणः ।।"},
{"c": "8.40", "n": "27", "i": 43649, "v": "स पञ्चदश नाराचाञ्श्वसतः पन्नगानिव । जिघांसुर्भरतश्रेष्ठं धृष्टद्युम्नो व्यवासृजत् ।।"},
{"c": "8.40", "n": "28", "i": 43650, "v": "ते वर्म हेमविकृतं भित्त्वा राज्ञः शिलाशिताः । विविशुर्वसुधां वेगात्कङ्कबर्हिणवाससः ।।"},
{"c": "8.40", "n": "29", "i": 43651, "v": "सोऽतिविद्धो महाराज पुत्रस्तेऽतिव्यराजत । वसन्ते पुष्पशबलः सपुष्प इव किंशुकः ।।"},
{"c": "8.40", "n": "30", "i": 43652, "v": "स छिन्नवर्मा नाराचैः प्रहारैर्जर्जरच्छविः । धृष्टद्युम्नस्य भल्लेन क्रुद्धश्चिच्छेद कार्मुकम् ।।"},
{"c": "8.40", "n": "31", "i": 43653, "v": "अथैनं छिन्नधन्वानं त्वरमाणो महीपतिः । सायकैर्दशभी राजन्भ्रुवोर्मध्ये समार्दयत् ।।"},
{"c": "8.40", "n": "32", "i": 43654, "v": "तस्य तेऽशोभयन्वक्त्रं कर्मारपरिमार्जिताः । प्रफुल्लं चम्पकं यद्वद्भ्रमरा मधुलिप्सवः ।।"},
{"c": "8.40", "n": "33", "i": 43655, "v": "तदपास्य धनुश्छिन्नं धृष्टद्युम्नो महामनाः । अन्यदादत्त वेगेन धनुर्भल्लांश्च षोडश ।।"},
{"c": "8.40", "n": "34", "i": 43656, "v": "ततो दुर्योधनस्याश्वान्हत्वा सूतं च पञ्चभिः । धनुश्चिच्छेद भल्लेन जातरूपपरिष्कृतम् ।।"},
{"c": "8.40", "n": "35", "i": 43657, "v": "रथं सोपस्करं छत्रं शक्तिं खड्गं गदां ध्वजम् । भल्लैश्चिच्छेद नवभिः पुत्रस्य तव पार्षतः ।।"},
{"c": "8.40", "n": "36", "i": 43658, "v": "तपनीयाङ्गदं चित्रं नागं मणिमयं शुभम् । ध्वजं कुरुपतेश्छिन्नं ददृशुः सर्वपार्थिवाः ।।"},
{"c": "8.40", "n": "37", "i": 43659, "v": "दुर्योधनं तु विरथं छिन्नसर्वायुधं रणे । भ्रातरः पर्यरक्षन्त सोदर्या भरतर्षभ ।।"},
{"c": "8.40", "n": "38", "i": 43660, "v": "तमारोप्य रथे राजन्दण्डधारो जनाधिपम् । अपोवाह च संभ्रान्तो धृष्टद्युम्नस्य पश्यतः ।।"},
{"c": "8.40", "n": "39", "i": 43661, "v": "कर्णस्तु सात्यकिं जित्वा राजगृद्धी महाबलः । द्रोणहन्तारमुग्रेषुं ससाराभिमुखं रणे ।।"},
{"c": "8.40", "n": "40", "i": 43662, "v": "तं पृष्ठतोऽभ्ययात्तूर्णं शैनेयो वितुदञ्शरैः । वारणं जघनोपान्ते विषाणाभ्यामिव द्विपः ।।"},
{"c": "8.40", "n": "41", "i": 43663, "v": "स भारत महानासीद्योधानां सुमहात्मनाम् । कर्णपार्षतयोर्मध्ये त्वदीयानां महारणः ।।"},
{"c": "8.40", "n": "42", "i": 43664, "v": "न पाण्डवानां नास्माकं योधः कश्चित्पराङ्मुखः । प्रत्यदृश्यत यत्कर्णः पाञ्चालांस्त्वरितो ययौ ।।"},
{"c": "8.40", "n": "43", "i": 43665, "v": "तस्मिन्क्षणे नरश्रेष्ठ गजवाजिनरक्षयः । प्रादुरासीदुभयतो राजन्मध्यंगतेऽहनि ।।"},
{"c": "8.40", "n": "44", "i": 43666, "v": "पाञ्चालास्तु महाराज त्वरिता विजिगीषवः । सर्वतोऽभ्यद्रवन्कर्णं पतत्रिण इव द्रुमम् ।।"},
{"c": "8.40", "n": "45", "i": 43667, "v": "तेषामाधिरथिः क्रुद्धो यतमानान्मनस्विनः । विचिन्वन्नेव बाणाग्रैः समासादयदग्रतः ।।"},
{"c": "8.40", "n": "46", "i": 43668, "v": "व्याघ्रकेतुं सुशर्माणं शङ्कुं चोग्रं धनंजयम् । शुक्लं च रोचमानं च सिंहसेनं च दुर्जयम् ।।"},
{"c": "8.40", "n": "47", "i": 43669, "v": "ते वीरा रथवेगेन परिवव्रुर्नरोत्तमम् । सृजन्तं सायकान्क्रुद्धं कर्णमाहवशोभिनम् ।।"},
{"c": "8.40", "n": "48", "i": 43670, "v": "युध्यमानांस्तु ताञ्शूरान्मनुजेन्द्रः प्रतापवान् । अष्टाभिरष्टौ राधेयो न्यहनन्निशितैः शरैः ।।"},
{"c": "8.40", "n": "49", "i": 43671, "v": "अथापरान्महाराज सूतपुत्रः प्रतापवान् । जघान बहुसाहस्रान्योधान्युद्धविशारदः ।।"},
{"c": "8.40", "n": "50", "i": 43672, "v": "विष्णुं च विष्णुकर्माणं देवापिं भद्रमेव च । दण्डं च समरे राजंश्चित्रं चित्रायुधं हरिम् ।।"},
{"c": "8.40", "n": "51", "i": 43673, "v": "सिंहकेतुं रोचमानं शलभं च महारथम् । निजघान सुसंक्रुद्धश्चेदीनां च महारथान् ।।"},
{"c": "8.40", "n": "52", "i": 43674, "v": "तेषामाददतः प्राणानासीदाधिरथेर्वपुः । शोणिताभ्युक्षिताङ्गस्य रुद्रस्येवोर्जितं महत् ।।"},
{"c": "8.40", "n": "53", "i": 43675, "v": "तत्र भारत कर्णेन मातङ्गास्ताडिताः शरैः । सर्वतोऽभ्यद्रवन्भीताः कुर्वन्तो महदाकुलम् ।।"},
{"c": "8.40", "n": "54", "i": 43676, "v": "निपेतुरुर्व्यां समरे कर्णसायकपीडिताः । कुर्वन्तो विविधान्नादान्वज्रनुन्ना इवाचलाः ।।"},
{"c": "8.40", "n": "55", "i": 43677, "v": "गजवाजिमनुष्यैश्च निपतद्भिः समन्ततः । रथैश्चावगतैर्मार्गे पर्यस्तीर्यत मेदिनी ।।"},
{"c": "8.40", "n": "56", "i": 43678, "v": "नैव भीष्मो न च द्रोणो नाप्यन्ये युधि तावकाः । चक्रुः स्म तादृशं कर्म यादृशं वै कृतं रणे ।।"},
{"c": "8.40", "n": "57", "i": 43679, "v": "सूतपुत्रेण नागेषु रथेषु च हयेषु च । नरेषु च नरव्याघ्र कृतं स्म कदनं महत् ।।"},
{"c": "8.40", "n": "58", "i": 43680, "v": "मृगमध्ये यथा सिंहो दृश्यते निर्भयश्चरन् । पाञ्चालानां तथा मध्ये कर्णोऽचरदभीतवत् ।।"},
{"c": "8.40", "n": "59", "i": 43681, "v": "यथा मृगगणांस्त्रस्तान्सिंहो द्रावयते दिशः । पाञ्चालानां रथव्रातान्कर्णो द्रावयते तथा ।।"},
{"c": "8.40", "n": "60", "i": 43682, "v": "सिंहास्यं च यथा प्राप्य न जीवन्ति मृगाः क्वचित् । तथा कर्णमनुप्राप्य न जीवन्ति महारथाः ।।"},
{"c": "8.40", "n": "61", "i": 43683, "v": "वैश्वानरं यथा दीप्तं दह्यन्ते प्राप्य वै जनाः । कर्णाग्निना रणे तद्वद्दग्धा भारत सृञ्जयाः ।।"},
{"c": "8.40", "n": "62", "i": 43684, "v": "कर्णेन चेदिष्वेकेन पाञ्चालेषु च भारत । विश्राव्य नाम निहता बहवः शूरसंमताः ।।"},
{"c": "8.40", "n": "63", "i": 43685, "v": "मम चासीन्मनुष्येन्द्र दृष्ट्वा कर्णस्य विक्रमम् । नैकोऽप्याधिरथेर्जीवन्पाञ्चाल्यो मोक्ष्यते युधि ।।"},
{"c": "8.40", "n": "64", "i": 43686, "v": "पाञ्चालान्विधमन्संख्ये सूतपुत्रः प्रतापवान् । अभ्यधावत संक्रुद्धो धर्मपुत्रं युधिष्ठिरम् ।।"},
{"c": "8.40", "n": "65", "i": 43687, "v": "धृष्टद्युम्नश्च राजानं द्रौपदेयाश्च मारिष । परिवव्रुरमित्रघ्नं शतशश्चापरे जनाः ।।"},
{"c": "8.40", "n": "66", "i": 43688, "v": "शिखण्डी सहदेवश्च नकुलो नाकुलिस्तथा । जनमेजयः शिनेर्नप्ता बहवश्च प्रभद्रकाः ।।"},
{"c": "8.40", "n": "67", "i": 43689, "v": "एते पुरोगमा भूत्वा धृष्टद्युम्नस्य संयुगे । कर्णमस्यन्तमिष्वस्त्रैर्विचेरुरमितौजसः ।।"},
{"c": "8.40", "n": "68", "i": 43690, "v": "तांस्तत्राधिरथिः संख्ये चेदिपाञ्चालपाण्डवान् । एको बहूनभ्यपतद्गरुत्मन्पन्नगानिव ।।"},
{"c": "8.40", "n": "69", "i": 43691, "v": "भीमसेनस्तु संक्रुद्धः कुरून्मद्रान्सकेकयान् । एकः संख्ये महेष्वासो योधयन्बह्वशोभत ।।"},
{"c": "8.40", "n": "70", "i": 43692, "v": "तत्र मर्मसु भीमेन नाराचैस्ताडिता गजाः । प्रपतन्तो हतारोहाः कम्पयन्ति स्म मेदिनीम् ।।"},
{"c": "8.40", "n": "71", "i": 43693, "v": "वाजिनश्च हतारोहाः पत्तयश्च गतासवः । शेरते युधि निर्भिन्ना वमन्तो रुधिरं बहु ।।"},
{"c": "8.40", "n": "72", "i": 43694, "v": "सहस्रशश्च रथिनः पतिताः पतितायुधाः । अक्षताः समदृश्यन्त भीमाद्भीता गतासवः ।।"},
{"c": "8.40", "n": "73", "i": 43695, "v": "रथिभिर्वाजिभिः सूतैः पत्तिभिश्च तथा गजैः । भीमसेनशरच्छिन्नैरास्तीर्णा वसुधाभवत् ।।"},
{"c": "8.40", "n": "74", "i": 43696, "v": "तत्स्तम्भितमिवातिष्ठद्भीमसेनबलार्दितम् । दुर्योधनबलं राजन्निरुत्साहं कृतव्रणम् ।।"},
{"c": "8.40", "n": "75", "i": 43697, "v": "निश्चेष्टं तुमुले दीनं बभौ तस्मिन्महारणे । प्रसन्नसलिलः काले यथा स्यात्सागरो नृप ।।"},
{"c": "8.40", "n": "76", "i": 43698, "v": "मन्युवीर्यबलोपेतं बलात्पर्यवरोपितम् । अभवत्तव पुत्रस्य तत्सैन्यमिषुभिस्तदा । रुधिरौघपरिक्लिन्नं रुधिरार्द्रं बभूव ह ।।"},
{"c": "8.40", "n": "77", "i": 43699, "v": "सूतपुत्रो रणे क्रुद्धः पाण्डवानामनीकिनीम् । भीमसेनः कुरूंश्चापि द्रावयन्बह्वशोभत ।।"},
{"c": "8.40", "n": "78", "i": 43700, "v": "वर्तमाने तथा रौद्रे संग्रामेऽद्भुतदर्शने । निहत्य पृतनामध्ये संशप्तकगणान्बहून् ।।"},
{"c": "8.40", "n": "79", "i": 43701, "v": "अर्जुनो जयतां श्रेष्ठो वासुदेवमथाब्रवीत् । प्रभग्नं बलमेतद्धि योत्स्यमानं जनार्दन ।।"},
{"c": "8.40", "n": "80", "i": 43702, "v": "एते धावन्ति सगणाः संशप्तकमहारथाः । अपारयन्तो मद्बाणान्सिंहशब्दान्मृगा इव ।।"},
{"c": "8.40", "n": "81", "i": 43703, "v": "दीर्यते च महत्सैन्यं सृञ्जयानां महारणे । हस्तिकक्ष्यो ह्यसौ कृष्ण केतुः कर्णस्य धीमतः । दृश्यते राजसैन्यस्य मध्ये विचरतो मुहुः ।।"},
{"c": "8.40", "n": "82", "i": 43704, "v": "न च कर्णं रणे शक्ता जेतुमन्ये महारथाः । जानीते हि भवान्कर्णं वीर्यवन्तं पराक्रमे ।।"},
{"c": "8.40", "n": "83", "i": 43705, "v": "तत्र याहि यतः कर्णो द्रावयत्येष नो बलम् ।।"},
{"c": "8.40", "n": "84", "i": 43706, "v": "वर्जयित्वा रणे याहि सूतपुत्रं महारथम् । श्रमो मा बाधते कृष्ण यथा वा तव रोचते ।।"},
{"c": "8.40", "n": "85", "i": 43707, "v": "एतच्छ्रुत्वा महाराज गोविन्दः प्रहसन्निव । अब्रवीदर्जुनं तूर्णं कौरवाञ्जहि पाण्डव ।।"},
{"c": "8.40", "n": "86", "i": 43708, "v": "ततस्तव महत्सैन्यं गोविन्दप्रेरिता हयाः । हंसवर्णाः प्रविविशुर्वहन्तः कृष्णपाण्डवौ ।।"},
{"c": "8.40", "n": "87", "i": 43709, "v": "केशवप्रहितैरश्वैः श्वेतैः काञ्चनभूषणैः । प्रविशद्भिस्तव बलं चतुर्दिशमभिद्यत ।।"},
{"c": "8.40", "n": "88", "i": 43710, "v": "तौ विदार्य महासेनां प्रविष्टौ केशवार्जुनौ । क्रुद्धौ संरम्भरक्ताक्षौ व्यभ्राजेतां महाद्युती ।।"},
{"c": "8.40", "n": "89", "i": 43711, "v": "युद्धशौण्डौ समाहूतावरिभिस्तौ रणाध्वरम् । यज्वभिर्विधिनाहूतौ मखे देवाविवाश्विनौ ।।"},
{"c": "8.40", "n": "90", "i": 43712, "v": "क्रुद्धौ तौ तु नरव्याघ्रौ वेगवन्तौ बभूवतुः । तलशब्देन रुषितौ यथा नागौ महाहवे ।।"},
{"c": "8.40", "n": "91", "i": 43713, "v": "विगाहन्स रथानीकमश्वसंघांश्च फल्गुनः । व्यचरत्पृतनामध्ये पाशहस्त इवान्तकः ।।"},
{"c": "8.40", "n": "92", "i": 43714, "v": "तं दृष्ट्वा युधि विक्रान्तं सेनायां तव भारत । संशप्तकगणान्भूयः पुत्रस्ते समचोदयत् ।।"},
{"c": "8.40", "n": "93", "i": 43715, "v": "ततो रथसहस्रेण द्विरदानां त्रिभिः शतैः । चतुर्दशसहस्रैश्च तुरगाणां महाहवे ।।"},
{"c": "8.40", "n": "94", "i": 43716, "v": "द्वाभ्यां शतसहस्राभ्यां पदातीनां च धन्विनाम् । शूराणां नामलब्धानां विदितानां समन्ततः । अभ्यवर्तन्त तौ वीरौ छादयन्तो महारथाः ।।"},
{"c": "8.40", "n": "95", "i": 43717, "v": "स छाद्यमानः समरे शरैः परबलार्दनः । दर्शयन्रौद्रमात्मानं पाशहस्त इवान्तकः । निघ्नन्संशप्तकान्पार्थः प्रेक्षणीयतरोऽभवत् ।।"},
{"c": "8.40", "n": "96", "i": 43718, "v": "ततो विद्युत्प्रभैर्बाणैः कार्तस्वरविभूषितैः । निरन्तरमिवाकाशमासीन्नुन्नैः किरीटिना ।।"},
{"c": "8.40", "n": "97", "i": 43719, "v": "किरीटिभुजनिर्मुक्तैः संपतद्भिर्महाशरैः । समाच्छन्नं बभौ सर्वं काद्रवेयैरिव प्रभो ।।"},
{"c": "8.40", "n": "98", "i": 43720, "v": "रुक्मपुङ्खान्प्रसन्नाग्राञ्शरान्संनतपर्वणः । अदर्शयदमेयात्मा दिक्षु सर्वासु पाण्डवः ।।"},
{"c": "8.40", "n": "99", "i": 43721, "v": "हत्वा दश सहस्राणि पार्थिवानां महारथः । संशप्तकानां कौन्तेयः प्रपक्षं त्वरितोऽभ्ययात् ।।"},
{"c": "8.40", "n": "100", "i": 43722, "v": "प्रपक्षं स समासाद्य पार्थः काम्बोजरक्षितम् । प्रममाथ बलाद्बाणैर्दानवानिव वासवः ।।"},
{"c": "8.40", "n": "101", "i": 43723, "v": "प्रचिच्छेदाशु भल्लैश्च द्विषतामाततायिनाम् । शस्त्रपाणींस्तथा बाहूंस्तथापि च शिरांस्युत ।।"},
{"c": "8.40", "n": "102", "i": 43724, "v": "अङ्गाङ्गावयवैश्छिन्नैर्व्यायुधास्तेऽपतन्क्षितौ । विष्वग्वाताभिसंभग्ना बहुशाखा इव द्रुमाः ।।"},
{"c": "8.40", "n": "103", "i": 43725, "v": "हस्त्यश्वरथपत्तीनां व्रातान्निघ्नन्तमर्जुनम् । सुदक्षिणादवरजः शरवृष्ट्याभ्यवीवृषत् ।।"},
{"c": "8.40", "n": "104", "i": 43726, "v": "अस्यास्यतोऽर्धचन्द्राभ्यां स बाहू परिघोपमौ । पूर्णचन्द्राभवक्त्रं च क्षुरेणाभ्यहनच्छिरः ।।"},
{"c": "8.40", "n": "105", "i": 43727, "v": "स पपात ततो वाहात्स्वलोहितपरिस्रवः । मनःशिलागिरेः शृङ्गं वज्रेणेवावदारितम् ।।"},
{"c": "8.40", "n": "106", "i": 43728, "v": "सुदक्षिणादवरजं काम्बोजं ददृशुर्हतम् । प्रांशुं कमलपत्राक्षमत्यर्थं प्रियदर्शनम् । काञ्चनस्तम्भसंकाशं भिन्नं हेमगिरिं यथा ।।"},
{"c": "8.40", "n": "107", "i": 43729, "v": "ततोऽभवत्पुनर्युद्धं घोरमद्भुतदर्शनम् । नानावस्थाश्च योधानां बभूवुस्तत्र युध्यताम् ।।"},
{"c": "8.40", "n": "108", "i": 43730, "v": "एतेष्वावर्जितैरश्वैः काम्बोजैर्यवनैः शकैः । शोणिताक्तैस्तदा रक्तं सर्वमासीद्विशां पते ।।"},
{"c": "8.40", "n": "109", "i": 43731, "v": "रथै रथाश्वसूतैश्च हतारोहैश्च वाजिभिः । द्विरदैश्च हतारोहैर्महामात्रैर्हतद्विपैः । अन्योन्येन महाराज कृतो घोरो जनक्षयः ।।"},
{"c": "8.40", "n": "110", "i": 43732, "v": "तस्मिन्प्रपक्षे पक्षे च वध्यमाने महात्मना । अर्जुनं जयतां श्रेष्ठं त्वरितो द्रौणिराययौ ।।"},
{"c": "8.40", "n": "111", "i": 43733, "v": "विधुन्वानो महच्चापं कार्तस्वरविभूषितम् । आददानः शरान्घोरान्स्वरश्मीनिव भास्करः ।।"},
{"c": "8.40", "n": "112", "i": 43734, "v": "तैः पतद्भिर्महाराज द्रौणिमुक्तैः समन्ततः । संछादितौ रथस्थौ तावुभौ कृष्णधनंजयौ ।।"},
{"c": "8.40", "n": "113", "i": 43735, "v": "ततः शरशतैस्तीक्ष्णैर्भारद्वाजः प्रतापवान् । निश्चेष्टौ तावुभौ चक्रे युद्धे माधवपाण्डवौ ।।"},
{"c": "8.40", "n": "114", "i": 43736, "v": "हाहाकृतमभूत्सर्वं जङ्गमं स्थावरं तथा । चराचरस्य गोप्तारौ दृष्ट्वा संछादितौ शरैः ।।"},
{"c": "8.40", "n": "115", "i": 43737, "v": "सिद्धचारणसंघाश्च संपेतुर्वै समन्ततः । चिन्तयन्तो भवेदद्य लोकानां स्वस्त्यपीत्यह ।।"},
{"c": "8.40", "n": "116", "i": 43738, "v": "न मया तादृशो राजन्दृष्टपूर्वः पराक्रमः । संजज्ञे यादृशो द्रौणेः कृष्णौ संछादयिष्यतः ।।"},
{"c": "8.40", "n": "117", "i": 43739, "v": "द्रौणेस्तु धनुषः शब्दमहितत्रासनं रणे । अश्रौषं बहुशो राजन्सिंहस्य नदतो यथा ।।"},
{"c": "8.40", "n": "118", "i": 43740, "v": "ज्या चास्य चरतो युद्धे सव्यदक्षिणमस्यतः । विद्युदम्बुदमध्यस्था भ्राजमानेव साभवत् ।।"},
{"c": "8.40", "n": "119", "i": 43741, "v": "स तथा क्षिप्रकारी च दृढहस्तश्च पाण्डवः । संमोहं परमं गत्वा प्रैक्षत द्रोणजं ततः ।।"},
{"c": "8.40", "n": "120", "i": 43742, "v": "स विक्रमं हृतं मेने आत्मनः सुमहात्मना । तथास्य समरे राजन्वपुरासीत्सुदुर्दृशम् ।।"},
{"c": "8.40", "n": "121", "i": 43743, "v": "द्रौणिपाण्डवयोरेवं वर्तमाने महारणे । वर्धमाने च राजेन्द्र द्रोणपुत्रे महाबले । हीयमाने च कौन्तेये कृष्णं रोषः समभ्ययात् ।।"},
{"c": "8.40", "n": "122", "i": 43744, "v": "स रोषान्निःश्वसन्राजन्निर्दहन्निव चक्षुषा । द्रौणिं ह्यपश्यत्संग्रामे फल्गुनं च मुहुर्मुहुः ।।"},
{"c": "8.40", "n": "123", "i": 43745, "v": "ततः क्रुद्धोऽब्रवीत्कृष्णः पार्थं सप्रणयं तदा । अत्यद्भुतमिदं पार्थ तव पश्यामि संयुगे । अतिशेते हि यत्र त्वा द्रोणपुत्रोऽद्य भारत ।।"},
{"c": "8.40", "n": "124", "i": 43746, "v": "कच्चित्ते गाण्डिवं हस्ते रथे तिष्ठसि चार्जुन । कच्चित्कुशलिनौ बाहू कच्चिद्वीर्यं तदेव ते ।।"},
{"c": "8.40", "n": "125", "i": 43747, "v": "एवमुक्तस्तु कृष्णेन क्षिप्त्वा भल्लांश्चतुर्दश । त्वरमाणस्त्वराकाले द्रौणेर्धनुरथाच्छिनत् । ध्वजं छत्रं पताकां च रथं शक्तिं गदां तथा ।।"},
{"c": "8.40", "n": "126", "i": 43748, "v": "जत्रुदेशे च सुभृशं वत्सदन्तैरताडयत् । स मूर्च्छां परमां गत्वा ध्वजयष्टिं समाश्रितः ।।"},
{"c": "8.40", "n": "127", "i": 43749, "v": "तं विसंज्ञं महाराज किरीटिभयपीडितम् । अपोवाह रणात्सूतो रक्षमाणो धनंजयात् ।।"},
{"c": "8.40", "n": "128", "i": 43750, "v": "एतस्मिन्नेव काले तु विजयः शत्रुतापनः । न्यवधीत्तावकं सैन्यं शतशोऽथ सहस्रशः । पश्यतस्तव पुत्रस्य तस्य वीरस्य भारत ।।"},
{"c": "8.40", "n": "129", "i": 43751, "v": "एवमेष क्षयो वृत्तस्तावकानां परैः सह । क्रूरो विशसनो घोरो राजन्दुर्मन्त्रिते तव ।।"},
{"c": "8.40", "n": "130", "i": 43752, "v": "संशप्तकांश्च कौन्तेयः कुरूंश्चापि वृकोदरः । वसुषेणं च पाञ्चालः कृत्स्नेन व्यधमद्रणे ।।"},
{"c": "8.41", "t": "संजय उवाच ।"},
{"c": "8.41", "n": "1", "i": 43753, "v": "त्वरमाणः पुनः कृष्णः पार्थमभ्यवदच्छनैः । पश्य कौरव्य राजानमपयातांश्च पाण्डवान् ।।"},
{"c": "8.41", "n": "2", "i": 43754, "v": "कर्णं पश्य महारङ्गे ज्वलन्तमिव पावकम् । असौ भीमो महेष्वासः संनिवृत्तो रणं प्रति ।।"},
{"c": "8.41", "n": "3", "i": 43755, "v": "तमेतेऽनु निवर्तन्ते धृष्टद्युम्नपुरोगमाः । पाञ्चालानां सृञ्जयानां पाण्डवानां च यन्मुखम् । निवृत्तैश्च तथा पार्थैर्भग्नं शत्रुबलं महत् ।।"},
{"c": "8.41", "n": "4", "i": 43756, "v": "कौरवान्द्रवतो ह्येष कर्णो धारयतेऽर्जुन । अन्तकप्रतिमो वेगे शक्रतुल्यपराक्रमः ।।"},
{"c": "8.41", "n": "5", "i": 43757, "v": "असौ गच्छति कौरव्य द्रौणिरस्त्रभृतां वरः । तमेष प्रद्रुतः संख्ये धृष्टद्युम्नो महारथः ।।"},
{"c": "8.41", "n": "6", "i": 43758, "v": "सर्वं व्याचष्ट दुर्धर्षो वासुदेवः किरीटिने । ततो राजन्प्रादुरासीन्महाघोरो महारणः ।।"},
{"c": "8.41", "n": "7", "i": 43759, "v": "सिंहनादरवाश्चात्र प्रादुरासन्समागमे । उभयोः सेनयो राजन्मृत्युं कृत्वा निवर्तनम् ।।"},
{"c": "8.42", "t": "संजय उवाच ।"},
{"c": "8.42", "n": "1", "i": 43760, "v": "ततः पुनः समाजग्मुरभीताः कुरुसृञ्जयाः । युधिष्ठिरमुखाः पार्था वैकर्तनमुखा वयम् ।।"},
{"c": "8.42", "n": "2", "i": 43761, "v": "ततः प्रववृते भीमः संग्रामो लोमहर्षणः । कर्णस्य पाण्डवानां च यमराष्ट्रविवर्धनः ।।"},
{"c": "8.42", "n": "3", "i": 43762, "v": "तस्मिन्प्रवृत्ते संग्रामे तुमुले शोणितोदके । संशप्तकेषु शूरेषु किंचिच्छिष्टेषु भारत ।।"},
{"c": "8.42", "n": "4", "i": 43763, "v": "धृष्टद्युम्नो महाराज सहितः सर्वराजभिः । कर्णमेवाभिदुद्राव पाण्डवाश्च महारथाः ।।"},
{"c": "8.42", "n": "5", "i": 43764, "v": "आगच्छमानांस्तान्संख्ये प्रहृष्टान्विजयैषिणः । दधारैको रणे कर्णो जलौघानिव पर्वतः ।।"},
{"c": "8.42", "n": "6", "i": 43765, "v": "तमासाद्य तु ते कर्णं व्यशीर्यन्त महारथाः । यथाचलं समासाद्य जलौघाः सर्वतोदिशम् । तयोरासीन्महाराज संग्रामो लोमहर्षणः ।।"},
{"c": "8.42", "n": "7", "i": 43766, "v": "धृष्टद्युम्नस्तु राधेयं शरेण नतपर्वणा । ताडयामास संक्रुद्धस्तिष्ठ तिष्ठेति चाब्रवीत् ।।"},
{"c": "8.42", "n": "8", "i": 43767, "v": "विजयं तु धनुःश्रेष्ठं विधुन्वानो महारथः । पार्षतस्य धनुश्छित्त्वा शरानाशीविषोपमान् । ताडयामास संक्रुद्धः पार्षतं नवभिः शरैः ।।"},
{"c": "8.42", "n": "9", "i": 43768, "v": "ते वर्म हेमविकृतं भित्त्वा तस्य महात्मनः । शोणिताक्ता व्यराजन्त शक्रगोपा इवानघ ।।"},
{"c": "8.42", "n": "10", "i": 43769, "v": "तदपास्य धनुश्छिन्नं धृष्टद्युम्नो महारथः । अन्यद्धनुरुपादाय शरांश्चाशीविषोपमान् । कर्णं विव्याध सप्तत्या शरैः संनतपर्वभिः ।।"},
{"c": "8.42", "n": "11", "i": 43770, "v": "तथैव राजन्कर्णोऽपि पार्षतं शत्रुतापनम् । द्रोणशत्रुं महेष्वासो विव्याध निशितैः शरैः ।।"},
{"c": "8.42", "n": "12", "i": 43771, "v": "तस्य कर्णो महाराज शरं कनकभूषणम् । प्रेषयामास संक्रुद्धो मृत्युदण्डमिवापरम् ।।"},
{"c": "8.42", "n": "13", "i": 43772, "v": "तमापतन्तं सहसा घोररूपं विशां पते । चिच्छेद सप्तधा राजञ्शैनेयः कृतहस्तवत् ।।"},
{"c": "8.42", "n": "14", "i": 43773, "v": "दृष्ट्वा विनिहितं बाणं शरैः कर्णो विशां पते । सात्यकिं शरवर्षेण समन्तात्पर्यवारयत् ।।"},
{"c": "8.42", "n": "15", "i": 43774, "v": "विव्याध चैनं समरे नाराचैस्तत्र सप्तभिः । तं प्रत्यविध्यच्छैनेयः शरैर्हेमविभूषितैः ।।"},
{"c": "8.42", "n": "16", "i": 43775, "v": "ततो युद्धमतीवासीच्चक्षुःश्रोत्रभयावहम् । राजन्घोरं च चित्रं च प्रेक्षणीयं समन्ततः ।।"},
{"c": "8.42", "n": "17", "i": 43776, "v": "सर्वेषां तत्र भूतानां लोमहर्षो व्यजायत । तद्दृष्ट्वा समरे कर्म कर्णशैनेययोर्नृप ।।"},
{"c": "8.42", "n": "18", "i": 43777, "v": "एतस्मिन्नन्तरे द्रौणिरभ्ययात्सुमहाबलम् । पार्षतं शत्रुदमनं शत्रुवीर्यासुनाशनम् ।।"},
{"c": "8.42", "n": "19", "i": 43778, "v": "अभ्यभाषत संक्रुद्धो द्रौणिर्दूरे धनंजये । तिष्ठ तिष्ठाद्य ब्रह्मघ्न न मे जीवन्विमोक्ष्यसे ।।"},
{"c": "8.42", "n": "20", "i": 43779, "v": "इत्युक्त्वा सुभृशं वीरः शीघ्रकृन्निशितैः शरैः । पार्षतं छादयामास घोररूपैः सुतेजनैः । यतमानं परं शक्त्या यतमानो महारथः ।।"},
{"c": "8.42", "n": "21", "i": 43780, "v": "यथा हि समरे द्रौणिः पार्षतं वीक्ष्य मारिष । तथा द्रौणिं रणे दृष्ट्वा पार्षतः परवीरहा । नातिहृष्टमना भूत्वा मन्यते मृत्युमात्मनः ।।"},
{"c": "8.42", "n": "22", "i": 43781, "v": "द्रौणिस्तु दृष्ट्वा राजेन्द्र धृष्टद्युम्नं रणे स्थितम् । क्रोधेन निःश्वसन्वीरः पार्षतं समुपाद्रवत् । तावन्योन्यं तु दृष्ट्वैव संरम्भं जग्मतुः परम् ।।"},
{"c": "8.42", "n": "23", "i": 43782, "v": "अथाब्रवीन्महाराज द्रोणपुत्रः प्रतापवान् । धृष्टद्युम्नं समीपस्थं त्वरमाणो विशां पते । पाञ्चालापसदाद्य त्वां प्रेषयिष्यामि मृत्यवे ।।"},
{"c": "8.42", "n": "24", "i": 43783, "v": "पापं हि यत्त्वया कर्म घ्नता द्रोणं पुरा कृतम् । अद्य त्वा पत्स्यते तद्वै यथा ह्यकुशलं तथा ।।"},
{"c": "8.42", "n": "25", "i": 43784, "v": "अरक्ष्यमाणः पार्थेन यदि तिष्ठसि संयुगे । नापक्रमसि वा मूढ सत्यमेतद्ब्रवीमि ते ।।"},
{"c": "8.42", "n": "26", "i": 43785, "v": "एवमुक्तः प्रत्युवाच धृष्टद्युम्नः प्रतापवान् । प्रतिवाक्यं स एवासिर्मामको दास्यते तव । येनैव ते पितुर्दत्तं यतमानस्य संयुगे ।।"},
{"c": "8.42", "n": "27", "i": 43786, "v": "यदि तावन्मया द्रोणो निहतो ब्राह्मणब्रुवः । त्वामिदानीं कथं युद्धे न हनिष्यामि विक्रमात् ।।"},
{"c": "8.42", "n": "28", "i": 43787, "v": "एवमुक्त्वा महाराज सेनापतिरमर्षणः । निशितेनाथ बाणेन द्रौणिं विव्याध पार्षतः ।।"},
{"c": "8.42", "n": "29", "i": 43788, "v": "ततो द्रौणिः सुसंक्रुद्धः शरैः संनतपर्वभिः । प्राच्छादयद्दिशो राजन्धृष्टद्युम्नस्य संयुगे ।।"},
{"c": "8.42", "n": "30", "i": 43789, "v": "नैवान्तरिक्षं न दिशो नैव योधाः समन्ततः । दृश्यन्ते वै महाराज शरैश्छन्नाः सहस्रशः ।।"},
{"c": "8.42", "n": "31", "i": 43790, "v": "तथैव पार्षतो राजन्द्रौणिमाहवशोभिनम् । शरैः संछादयामास सूतपुत्रस्य पश्यतः ।।"},
{"c": "8.42", "n": "32", "i": 43791, "v": "राधेयोऽपि महाराज पाञ्चालान्सह पाण्डवैः । द्रौपदेयान्युधामन्युं सात्यकिं च महारथम् । एकः स वारयामास प्रेक्षणीयः समन्ततः ।।"},
{"c": "8.42", "n": "33", "i": 43792, "v": "धृष्टद्युम्नोऽपि समरे द्रौणेश्चिच्छेद कार्मुकम् । तदपास्य धनुश्छिन्नमन्यदादत्त कार्मुकम् । वेगवत्समरे घोरं शरांश्चाशीविषोपमान् ।।"},
{"c": "8.42", "n": "34", "i": 43793, "v": "स पार्षतस्य राजेन्द्र धनुः शक्तिं गदां ध्वजम् । हयान्सूतं रथं चैव निमेषाद्व्यधमच्छरैः ।।"},
{"c": "8.42", "n": "35", "i": 43794, "v": "स छिन्नधन्वा विरथो हताश्वो हतसारथिः । खड्गमादत्त विपुलं शतचन्द्रं च भानुमत् ।।"},
{"c": "8.42", "n": "36", "i": 43795, "v": "द्रौणिस्तदपि राजेन्द्र भल्लैः क्षिप्रं महारथः । चिच्छेद समरे वीरः क्षिप्रहस्तो दृढायुधः । रथादनवरूढस्य तदद्भुतमिवाभवत् ।।"},
{"c": "8.42", "n": "37", "i": 43796, "v": "धृष्टद्युम्नं तु विरथं हताश्वं छिन्नकार्मुकम् । शरैश्च बहुधा विद्धमस्त्रैश्च शकलीकृतम् । नातरद्भरतश्रेष्ठ यतमानो महारथः ।।"},
{"c": "8.42", "n": "38", "i": 43797, "v": "तस्यान्तमिषुभी राजन्यदा द्रौणिर्न जग्मिवान् । अथ त्यक्त्वा धनुर्वीरः पार्षतं त्वरितोऽन्वगात् ।।"},
{"c": "8.42", "n": "39", "i": 43798, "v": "आसीदाद्रवतो राजन्वेगस्तस्य महात्मनः । गरुडस्येव पततो जिघृक्षोः पन्नगोत्तमम् ।।"},
{"c": "8.42", "n": "40", "i": 43799, "v": "एतस्मिन्नेव काले तु माधवोऽर्जुनमब्रवीत् । पश्य पार्थ यथा द्रौणिः पार्षतस्य वधं प्रति । यत्नं करोति विपुलं हन्याच्चैनमसंशयम् ।।"},
{"c": "8.42", "n": "41", "i": 43800, "v": "तं मोचय महाबाहो पार्षतं शत्रुतापनम् । द्रौणेरास्यमनुप्राप्तं मृत्योरास्यगतं यथा ।।"},
{"c": "8.42", "n": "42", "i": 43801, "v": "एवमुक्त्वा महाराज वासुदेवः प्रतापवान् । प्रैषयत्तत्र तुरगान्यत्र द्रौणिर्व्यवस्थितः ।।"},
{"c": "8.42", "n": "43", "i": 43802, "v": "ते हयाश्चन्द्रसंकाशाः केशवेन प्रचोदिताः । पिबन्त इव तद्व्योम जग्मुर्द्रौणिरथं प्रति ।।"},
{"c": "8.42", "n": "44", "i": 43803, "v": "दृष्ट्वायान्तौ महावीर्यावुभौ कृष्णधनंजयौ । धृष्टद्युम्नवधे राजंश्चक्रे यत्नं महाबलः ।।"},
{"c": "8.42", "n": "45", "i": 43804, "v": "विकृष्यमाणं दृष्ट्वैव धृष्टद्युम्नं जनेश्वर । शरांश्चिक्षेप वै पार्थो द्रौणिं प्रति महाबलः ।।"},
{"c": "8.42", "n": "46", "i": 43805, "v": "ते शरा हेमविकृता गाण्डीवप्रेषिता भृशम् । द्रौणिमासाद्य विविशुर्वल्मीकमिव पन्नगाः ।।"},
{"c": "8.42", "n": "47", "i": 43806, "v": "स विध्वस्तैः शरैर्घोरैर्द्रोणपुत्रः प्रतापवान् । रथमारुरुहे वीरो धनंजयशरार्दितः । प्रगृह्य च धनुः श्रेष्ठं पार्थं विव्याध सायकैः ।।"},
{"c": "8.42", "n": "48", "i": 43807, "v": "एतस्मिन्नन्तरे वीरः सहदेवो जनाधिप । अपोवाह रथेनाजौ पार्षतं शत्रुतापनम् ।।"},
{"c": "8.42", "n": "49", "i": 43808, "v": "अर्जुनोऽपि महाराज द्रौणिं विव्याध पत्रिभिः । तं द्रोणपुत्रः संक्रुद्धो बाह्वोरुरसि चार्दयत् ।।"},
{"c": "8.42", "n": "50", "i": 43809, "v": "क्रोधितस्तु रणे पार्थो नाराचं कालसंमितम् । द्रोणपुत्राय चिक्षेप कालदण्डमिवापरम् । स ब्राह्मणस्यांसदेशे निपपात महाद्युतिः ।।"},
{"c": "8.42", "n": "51", "i": 43810, "v": "स विह्वलो महाराज शरवेगेन संयुगे । निषसाद रथोपस्थे वैक्लव्यं च परं ययौ ।।"},
{"c": "8.42", "n": "52", "i": 43811, "v": "ततः कर्णो महाराज व्याक्षिपद्विजयं धनुः । अर्जुनं समरे क्रुद्धः प्रेक्षमाणो मुहुर्मुहुः । द्वैरथं चापि पार्थेन कामयानो महारणे ।।"},
{"c": "8.42", "n": "53", "i": 43812, "v": "तं तु हित्वा हतं वीरं सारथिः शत्रुकर्शनम् । अपोवाह रथेनाजौ त्वरमाणो रणाजिरात् ।।"},
{"c": "8.42", "n": "54", "i": 43813, "v": "अथोत्क्रुष्टं महाराज पाञ्चालैर्जितकाशिभिः । मोक्षितं पार्षतं दृष्ट्वा द्रोणपुत्रं च पीडितम् ।।"},
{"c": "8.42", "n": "55", "i": 43814, "v": "वादित्राणि च दिव्यानि प्रावाद्यन्त सहस्रशः । सिंहनादश्च संजज्ञे दृष्ट्वा घोरं महाद्भुतम् ।।"},
{"c": "8.42", "n": "56", "i": 43815, "v": "एवं कृत्वाब्रवीत्पार्थो वासुदेवं धनंजयः । याहि संशप्तकान्कृष्ण कार्यमेतत्परं मम ।।"},
{"c": "8.42", "n": "57", "i": 43816, "v": "ततः प्रयातो दाशार्हः श्रुत्वा पाण्डवभाषितम् । रथेनातिपताकेन मनोमारुतरंहसा ।।"},
{"c": "8.43", "t": "संजय उवाच ।"},
{"c": "8.43", "n": "1", "i": 43817, "v": "एतस्मिन्नन्तरे कृष्णः पार्थं वचनमब्रवीत् । दर्शयन्निव कौन्तेयं धर्मराजं युधिष्ठिरम् ।।"},
{"c": "8.43", "n": "2", "i": 43818, "v": "एष पाण्डव ते भ्राता धार्तराष्ट्रैर्महाबलैः । जिघांसुभिर्महेष्वासैर्द्रुतं पार्थानुसर्यते ।।"},
{"c": "8.43", "n": "3", "i": 43819, "v": "तथानुयान्ति संरब्धाः पाञ्चाला युद्धदुर्मदाः । युधिष्ठिरं महात्मानं परीप्सन्तो महाजवाः ।।"},
{"c": "8.43", "n": "4", "i": 43820, "v": "एष दुर्योधनः पार्थ रथानीकेन दंशितः । राजा सर्वस्य लोकस्य राजानमनुधावति ।।"},
{"c": "8.43", "n": "5", "i": 43821, "v": "जिघांसुः पुरुषव्याघ्रं भ्रातृभिः सहितो बली । आशीविषसमस्पर्शैः सर्वयुद्धविशारदैः ।।"},
{"c": "8.43", "n": "6", "i": 43822, "v": "एते जिघृक्षवो यान्ति द्विपाश्वरथपत्तयः । युधिष्ठिरं धार्तराष्ट्रा रत्नोत्तममिवार्थिनः ।।"},
{"c": "8.43", "n": "7", "i": 43823, "v": "पश्य सात्वतभीमाभ्यां निरुद्धाधिष्ठितः प्रभुः । जिहीर्षवोऽमृतं दैत्याः शक्राग्निभ्यामिवावशाः ।।"},
{"c": "8.43", "n": "8", "i": 43824, "v": "एते बहुत्वात्त्वरिताः पुनर्गच्छन्ति पाण्डवम् । समुद्रमिव वार्योघाः प्रावृट्काले महारथाः ।।"},
{"c": "8.43", "n": "9", "i": 43825, "v": "नदन्तः सिंहनादांश्च धमन्तश्चापि वारिजान् । बलवन्तो महेष्वासा विधुन्वन्तो धनूंषि च ।।"},
{"c": "8.43", "n": "10", "i": 43826, "v": "मृत्योर्मुखगतं मन्ये कुन्तीपुत्रं युधिष्ठिरम् । हुतमग्नौ च भद्रं ते दुर्योधनवशं गतम् ।।"},
{"c": "8.43", "n": "11", "i": 43827, "v": "यथायुक्तमनीकं हि धार्तराष्ट्रस्य पाण्डव । नास्य शक्रोऽपि मुच्येत संप्राप्तो बाणगोचरम् ।।"},
{"c": "8.43", "n": "12", "i": 43828, "v": "दुर्योधनस्य शूरस्य द्रौणेः शारद्वतस्य च । कर्णस्य चेषुवेगो वै पर्वतानपि दारयेत् ।।"},
{"c": "8.43", "n": "13", "i": 43829, "v": "दुर्योधनस्य शूरस्य शरौघाञ्शीघ्रमस्यतः । संक्रुद्धस्यान्तकस्येव को वेगं संसहेद्रणे ।।"},
{"c": "8.43", "n": "14", "i": 43830, "v": "कर्णेन च कृतो राजा विमुखः शत्रुतापनः । बलवाँल्लघुहस्तश्च कृती युद्धविशारदः ।।"},
{"c": "8.43", "n": "15", "i": 43831, "v": "राधेयः पाण्डवश्रेष्ठं शक्तः पीडयितुं रणे । सहितो धृतराष्ट्रस्य पुत्रैः शूरो महात्मभिः ।।"},
{"c": "8.43", "n": "16", "i": 43832, "v": "तस्यैवं युध्यमानस्य संग्रामे संयतात्मनः । अन्यैरपि च पार्थस्य हृतं वर्म महारथैः ।।"},
{"c": "8.43", "n": "17", "i": 43833, "v": "उपवासकृशो राजा भृशं भरतसत्तम । ब्राह्मे बले स्थितो ह्येष न क्षत्रेऽतिबले विभो ।।"},
{"c": "8.43", "n": "18", "i": 43834, "v": "न जीवति महाराजो मन्ये पार्थ युधिष्ठिरः । यद्भीमसेनः सहते सिंहनादममर्षणः ।।"},
{"c": "8.43", "n": "19", "i": 43835, "v": "नर्दतां धार्तराष्ट्राणां पुनः पुनररिंदम । धमतां च महाशङ्खान्संग्रामे जितकाशिनाम् ।।"},
{"c": "8.43", "n": "20", "i": 43836, "v": "युधिष्ठिरं पाण्डवेयं हतेति भरतर्षभ । संचोदयत्यसौ कर्णो धार्तराष्ट्रान्महाबलान् ।।"},
{"c": "8.43", "n": "21", "i": 43837, "v": "स्थूणाकर्णेन्द्रजालेन पार्थ पाशुपतेन च । प्रच्छादयन्तो राजानमनुयान्ति महारथाः । आतुरो मे मतो राजा संनिषेव्यश्च भारत ।।"},
{"c": "8.43", "n": "22", "i": 43838, "v": "यथैनमनुवर्तन्ते पाञ्चालाः सह पाण्डवैः । त्वरमाणास्त्वराकाले सर्वशस्त्रभृतां वराः । मज्जन्तमिव पाताले बलिनोऽप्युज्जिहीर्षवः ।।"},
{"c": "8.43", "n": "23", "i": 43839, "v": "न केतुर्दृश्यते राज्ञः कर्णेन निहतः शरैः । पश्यतोर्यमयोः पार्थ सात्यकेश्च शिखण्डिनः ।।"},
{"c": "8.43", "n": "24", "i": 43840, "v": "धृष्टद्युम्नस्य भीमस्य शतानीकस्य वा विभो । पाञ्चालानां च सर्वेषां चेदीनां चैव भारत ।।"},
{"c": "8.43", "n": "25", "i": 43841, "v": "एष कर्णो रणे पार्थ पाण्डवानामनीकिनीम् । शरैर्विध्वंसयति वै नलिनीमिव कुञ्जरः ।।"},
{"c": "8.43", "n": "26", "i": 43842, "v": "एते द्रवन्ति रथिनस्त्वदीयाः पाण्डुनन्दन । पश्य पश्य यथा पार्थ गच्छन्त्येते महारथाः ।।"},
{"c": "8.43", "n": "27", "i": 43843, "v": "एते भारत मातङ्गाः कर्णेनाभिहता रणे । आर्तनादान्विकुर्वाणा विद्रवन्ति दिशो दश ।।"},
{"c": "8.43", "n": "28", "i": 43844, "v": "रथानां द्रवतां वृन्दं पश्य पार्थ समन्ततः । द्राव्यमाणं रणे चैव कर्णेनामित्रकर्शिना ।।"},
{"c": "8.43", "n": "29", "i": 43845, "v": "हस्तिकक्ष्यां रणे पश्य चरन्तीं तत्र तत्र ह । रथस्थं सूतपुत्रस्य केतुं केतुमतां वर ।।"},
{"c": "8.43", "n": "30", "i": 43846, "v": "असौ धावति राधेयो भीमसेनरथं प्रति । किरञ्शरशतानीव विनिघ्नंस्तव वाहिनीम् ।।"},
{"c": "8.43", "n": "31", "i": 43847, "v": "एतान्पश्य च पाञ्चालान्द्राव्यमाणान्महात्मना । शक्रेणेव यथा दैत्यान्हन्यमानान्महाहवे ।।"},
{"c": "8.43", "n": "32", "i": 43848, "v": "एष कर्णो रणे जित्वा पाञ्चालान्पाण्डुसृञ्जयान् । दिशो विप्रेक्षते सर्वास्त्वदर्थमिति मे मतिः ।।"},
{"c": "8.43", "n": "33", "i": 43849, "v": "पश्य पार्थ धनुः श्रेष्ठं विकर्षन्साधु शोभते । शत्रूञ्जित्वा यथा शक्रो देवसंघैः समावृतः ।।"},
{"c": "8.43", "n": "34", "i": 43850, "v": "एते नदन्ति कौरव्या दृष्ट्वा कर्णस्य विक्रमम् । त्रासयन्तो रणे पार्थान्सृञ्जयांश्च सहस्रशः ।।"},
{"c": "8.43", "n": "35", "i": 43851, "v": "एष सर्वात्मना पाण्डूंस्त्रासयित्वा महारणे । अभिभाषति राधेयः सर्वसैन्यानि मानदः ।।"},
{"c": "8.43", "n": "36", "i": 43852, "v": "अभिद्रवत गच्छध्वं द्रुतं द्रवत कौरवाः । यथा जीवन्न वः कश्चिन्मुच्यते युधि सृञ्जयः ।।"},
{"c": "8.43", "n": "37", "i": 43853, "v": "तथा कुरुत संयत्ता वयं यास्याम पृष्ठतः । एवमुक्त्वा ययावेष पृष्ठतो विकिरञ्शरैः ।।"},
{"c": "8.43", "n": "38", "i": 43854, "v": "पश्य कर्णं रणे पार्थ श्वेतच्छविविराजितम् । उदयं पर्वतं यद्वच्छोभयन्वै दिवाकरः ।।"},
{"c": "8.43", "n": "39", "i": 43855, "v": "पूर्णचन्द्रनिकाशेन मूर्ध्नि छत्रेण भारत । ध्रियमाणेन समरे तथा शतशलाकिना ।।"},
{"c": "8.43", "n": "40", "i": 43856, "v": "एष त्वां प्रेक्षते कर्णः सकटाक्षो विशां पते । उत्तमं यत्नमास्थाय ध्रुवमेष्यति संयुगे ।।"},
{"c": "8.43", "n": "41", "i": 43857, "v": "पश्य ह्येनं महाबाहो विधुन्वानं महद्धनुः । शरांश्चाशीविषाकारान्विसृजन्तं महाबलम् ।।"},
{"c": "8.43", "n": "42", "i": 43858, "v": "असौ निवृत्तो राधेयो दृश्यते वानरध्वज । वधाय चात्मनोऽभ्येति दीपस्य शलभो यथा ।।"},
{"c": "8.43", "n": "43", "i": 43859, "v": "कर्णमेकाकिनं दृष्ट्वा रथानीकेन भारत । रिरक्षिषुः सुसंयत्तो धार्तराष्ट्रोऽभिवर्तते ।।"},
{"c": "8.43", "n": "44", "i": 43860, "v": "सार्वैः सहैभिर्दुष्टात्मा वध्य एष प्रयत्नतः । त्वया यशश्च राज्यं च सुखं चोत्तममिच्छता ।।"},
{"c": "8.43", "n": "45", "i": 43861, "v": "आत्मानं च कृतात्मानं समीक्ष्य भरतर्षभ । कृतागसं च राधेयं धर्मात्मनि युधिष्ठिरे ।।"},
{"c": "8.43", "n": "46", "i": 43862, "v": "प्रतिपद्यस्व राधेयं प्राप्तकालमनन्तरम् । आर्यां युद्धे मतिं कृत्वा प्रत्येहि रथयूथपम् ।।"},
{"c": "8.43", "n": "47", "i": 43863, "v": "पञ्च ह्येतानि मुख्यानां रथानां रथसत्तम । शतान्यायान्ति वेगेन बलिनां भीमतेजसाम् ।।"},
{"c": "8.43", "n": "48", "i": 43864, "v": "पञ्च नागसहस्राणि द्विगुणा वाजिनस्तथा । अभिसंहत्य कौन्तेय पदातिप्रयुतानि च । अन्योन्यरक्षितं वीर बलं त्वामभिवर्तते ।।"},
{"c": "8.43", "n": "49", "i": 43865, "v": "सूतपुत्रे महेष्वासे दर्शयात्मानमात्मना । उत्तमं यत्नमास्थाय प्रत्येहि भरतर्षभ ।।"},
{"c": "8.43", "n": "50", "i": 43866, "v": "असौ कर्णः सुसंरब्धः पाञ्चालानभिधावति । केतुमस्य हि पश्यामि धृष्टद्युम्नरथं प्रति । समुच्छेत्स्यति पाञ्चालानिति मन्ये परंतप ।।"},
{"c": "8.43", "n": "51", "i": 43867, "v": "आचक्षे ते प्रियं पार्थ तदेवं भरतर्षभ । राजा जीवति कौरव्यो धर्मपुत्रो युधिष्ठिरः ।।"},
{"c": "8.43", "n": "52", "i": 43868, "v": "असौ भीमो महाबाहुः संनिवृत्तश्चमूमुखे । वृतः सृञ्जयसैन्येन सात्यकेन च भारत ।।"},
{"c": "8.43", "n": "53", "i": 43869, "v": "वध्यन्त एते समरे कौरवा निशितैः शरैः । भीमसेनेन कौन्तेय पाञ्चालैश्च महात्मभिः ।।"},
{"c": "8.43", "n": "54", "i": 43870, "v": "सेना हि धार्तराष्ट्रस्य विमुखा चाभवद्रणात् । विप्रधावति वेगेन भीमस्य निहता शरैः ।।"},
{"c": "8.43", "n": "55", "i": 43871, "v": "विपन्नसस्येव मही रुधिरेण समुक्षिता । भारती भरतश्रेष्ठ सेना कृपणदर्शना ।।"},
{"c": "8.43", "n": "56", "i": 43872, "v": "निवृत्तं पश्य कौन्तेय भीमसेनं युधां पतिम् । आशीविषमिव क्रुद्धं तस्माद्द्रवति वाहिनी ।।"},
{"c": "8.43", "n": "57", "i": 43873, "v": "पीतरक्तासितसितास्ताराचन्द्रार्कमण्डिताः । पताका विप्रकीर्यन्ते छत्राण्येतानि चार्जुन ।।"},
{"c": "8.43", "n": "58", "i": 43874, "v": "सौवर्णा राजताश्चैव तैजसाश्च पृथग्विधाः । केतवो विनिपात्यन्ते हस्त्यश्वं विप्रकीर्यते ।।"},
{"c": "8.43", "n": "59", "i": 43875, "v": "रथेभ्यः प्रपतन्त्येते रथिनो विगतासवः । नानावर्णैर्हता बाणैः पाञ्चालैरपलायिभिः ।।"},
{"c": "8.43", "n": "60", "i": 43876, "v": "निर्मनुष्यान्गजानश्वान्रथांश्चैव धनंजय । समाद्रवन्ति पाञ्चाला धार्तराष्ट्रांस्तरस्विनः ।।"},
{"c": "8.43", "n": "61", "i": 43877, "v": "मृद्नन्ति च नरव्याघ्रा भीमसेनव्यपाश्रयात् । बलं परेषां दुर्धर्षं त्यक्त्वा प्राणानरिंदम ।।"},
{"c": "8.43", "n": "62", "i": 43878, "v": "एते नदन्ति पाञ्चाला धमन्त्यपि च वारिजान् । अभिद्रवन्ति च रणे निघ्नन्तः सायकैः परान् ।।"},
{"c": "8.43", "n": "63", "i": 43879, "v": "पश्य स्वर्गस्य माहात्म्यं पाञ्चाला हि परंतप । धार्तराष्ट्रान्विनिघ्नन्ति क्रुद्धाः सिंहा इव द्विपान् ।।"},
{"c": "8.43", "n": "64", "i": 43880, "v": "सर्वतश्चाभिपन्नैषा धार्तराष्ट्री महाचमूः । पाञ्चालैर्मानसादेत्य हंसैर्गङ्गेव वेगितैः ।।"},
{"c": "8.43", "n": "65", "i": 43881, "v": "सुभृशं च पराक्रान्ताः पाञ्चालानां निवारणे । कृपकर्णादयो वीरा ऋषभाणामिवर्षभाः ।।"},
{"c": "8.43", "n": "66", "i": 43882, "v": "सुनिमग्नांश्च भीमास्त्रैर्धार्तराष्ट्रान्महारथान् । धृष्टद्युम्नमुखा वीरा घ्नन्ति शत्रून्सहस्रशः । विषण्णभूयिष्ठरथा धार्तराष्ट्री महाचमूः ।।"},
{"c": "8.43", "n": "67", "i": 43883, "v": "पश्य भीमेन नाराचैश्छिन्ना नागाः पतन्त्यमी । वज्रिवज्राहतानीव शिखराणि महीभृताम् ।।"},
{"c": "8.43", "n": "68", "i": 43884, "v": "भीमसेनस्य निर्विद्धा बाणैः संनतपर्वभिः । स्वान्यनीकानि मृद्नन्तो द्रवन्त्येते महागजाः ।।"},
{"c": "8.43", "n": "69", "i": 43885, "v": "नाभिजानासि भीमस्य सिंहनादं दुरुत्सहम् । नदतोऽर्जुन संग्रामे वीरस्य जितकाशिनः ।।"},
{"c": "8.43", "n": "70", "i": 43886, "v": "एष नैषादिरभ्येति द्विपमुख्येन पाण्डवम् । जिघांसुस्तोमरैः क्रुद्धो दण्डपाणिरिवान्तकः ।।"},
{"c": "8.43", "n": "71", "i": 43887, "v": "सतोमरावस्य भुजौ छिन्नौ भीमेन गर्जतः । तीक्ष्णैरग्निशिखाप्रख्यैर्नाराचैर्दशभिर्हतः ।।"},
{"c": "8.43", "n": "72", "i": 43888, "v": "हत्वैनं पुनरायाति नागानन्यान्प्रहारिणः । पश्य नीलाम्बुदनिभान्महामात्रैरधिष्ठितान् । शक्तितोमरसंकाशैर्विनिघ्नन्तं वृकोदरम् ।।"},
{"c": "8.43", "n": "73", "i": 43889, "v": "सप्त सप्त च नागांस्तान्वैजयन्तीश्च सध्वजाः । निहत्य निशितैर्बाणैश्छिन्नाः पार्थाग्रजेन ते । दशभिर्दशभिश्चैको नाराचैर्निहतो गजः ।।"},
{"c": "8.43", "n": "74", "i": 43890, "v": "न चासौ धार्तराष्ट्राणां श्रूयते निनदस्तथा । पुरंदरसमे क्रुद्धे निवृत्ते भरतर्षभे ।।"},
{"c": "8.43", "n": "75", "i": 43891, "v": "अक्षौहिण्यस्तथा तिस्रो धार्तराष्ट्रस्य संहताः । क्रुद्धेन नरसिंहेन भीमसेनेन वारिताः ।।"},
{"c": "8.43", "t": "संजय उवाच ।"},
{"c": "8.43", "n": "76", "i": 43892, "v": "भीमसेनेन तत्कर्म कृतं दृष्ट्वा सुदुष्करम् । अर्जुनो व्यधमच्छिष्टानहितान्निशितैः शरैः ।।"},
{"c": "8.43", "n": "77", "i": 43893, "v": "ते वध्यमानाः समरे संशप्तकगणाः प्रभो । शक्रस्यातिथितां गत्वा विशोका ह्यभवन्मुदा ।।"},
{"c": "8.43", "n": "78", "i": 43894, "v": "पार्थश्च पुरुषव्याघ्रः शरैः संनतपर्वभिः । जघान धार्तराष्ट्रस्य चतुर्विधबलां चमूम् ।।"},
{"c": "8.44", "t": "धृतराष्ट्र उवाच ।"},
{"c": "8.44", "n": "1", "i": 43895, "v": "निवृत्ते भीमसेने च पाण्डवे च युधिष्ठिरे । वध्यमाने बले चापि मामके पाण्डुसृञ्जयैः ।।"},
{"c": "8.44", "n": "2", "i": 43896, "v": "द्रवमाणे बलौघे च निराक्रन्दे मुहुर्मुहुः । किमकुर्वन्त कुरवस्तन्ममाचक्ष्व संजय ।।"},
{"c": "8.44", "t": "संजय उवाच ।"},
{"c": "8.44", "n": "3", "i": 43897, "v": "दृष्ट्वा भीमं महाबाहुं सूतपुत्रः प्रतापवान् । क्रोधरक्तेक्षणो राजन्भीमसेनमुपाद्रवत् ।।"},
{"c": "8.44", "n": "4", "i": 43898, "v": "तावकं च बलं दृष्ट्वा भीमसेनात्पराङ्मुखम् । यत्नेन महता राजन्पर्यवस्थापयद्बली ।।"},
{"c": "8.44", "n": "5", "i": 43899, "v": "व्यवस्थाप्य महाबाहुस्तव पुत्रस्य वाहिनीम् । प्रत्युद्ययौ तदा कर्णः पाण्डवान्युद्धदुर्मदान् ।।"},
{"c": "8.44", "n": "6", "i": 43900, "v": "प्रत्युद्ययुस्तु राधेयं पाण्डवानां महारथाः । धुन्वानाः कार्मुकाण्याजौ विक्षिपन्तश्च सायकान् ।।"},
{"c": "8.44", "n": "7", "i": 43901, "v": "भीमसेनः शिनेर्नप्ता शिखण्डी जनमेजयः । धृष्टद्युम्नश्च बलवान्सर्वे चापि प्रभद्रकाः ।।"},
{"c": "8.44", "n": "8", "i": 43902, "v": "पाञ्चालाश्च नरव्याघ्राः समन्तात्तव वाहिनीम् । अभ्यद्रवन्त संक्रुद्धाः समरे जितकाशिनः ।।"},
{"c": "8.44", "n": "9", "i": 43903, "v": "तथैव तावका राजन्पाण्डवानामनीकिनीम् । अभ्यद्रवन्त त्वरिता जिघांसन्तो महारथाः ।।"},
{"c": "8.44", "n": "10", "i": 43904, "v": "रथनागाश्वकलिलं पत्तिध्वजसमाकुलम् । बभूव पुरुषव्याघ्र सैन्यमद्भुतदर्शनम् ।।"},
{"c": "8.44", "n": "11", "i": 43905, "v": "शिखण्डी च ययौ कर्णं धृष्टद्युम्नः सुतं तव । दुःशासनं महाराज महत्या सेनया वृतम् ।।"},
{"c": "8.44", "n": "12", "i": 43906, "v": "नकुलो वृषसेनं च चित्रसेनं युधिष्ठिरः । उलूकं समरे राजन्सहदेवः समभ्ययात् ।।"},
{"c": "8.44", "n": "13", "i": 43907, "v": "सात्यकिः शकुनिं चापि भीमसेनश्च कौरवान् । अर्जुनं च रणे यत्तं द्रोणपुत्रो महारथः ।।"},
{"c": "8.44", "n": "14", "i": 43908, "v": "युधामन्युं महेष्वासं गौतमोऽभ्यपतद्रणे । कृतवर्मा च बलवानुत्तमौजसमाद्रवत् ।।"},
{"c": "8.44", "n": "15", "i": 43909, "v": "भीमसेनः कुरून्सर्वान्पुत्रांश्च तव मारिष । सहानीकान्महाबाहुरेक एवाभ्यवारयत् ।।"},
{"c": "8.44", "n": "16", "i": 43910, "v": "शिखण्डी च ततः कर्णं विचरन्तमभीतवत् । भीष्महन्ता महाराज वारयामास पत्रिभिः ।।"},
{"c": "8.44", "n": "17", "i": 43911, "v": "प्रतिरब्धस्ततः कर्णो रोषात्प्रस्फुरिताधरः । शिखण्डिनं त्रिभिर्बाणैर्भ्रुवोर्मध्ये व्यताडयत् ।।"},
{"c": "8.44", "n": "18", "i": 43912, "v": "धारयंस्तु स तान्बाणाञ्शिखण्डी बह्वशोभत । राजतः पर्वतो यद्वत्त्रिभिः शृङ्गैः समन्वितः ।।"},
{"c": "8.44", "n": "19", "i": 43913, "v": "सोऽतिविद्धो महेष्वासः सूतपुत्रेण संयुगे । कर्णं विव्याध समरे नवत्या निशितैः शरैः ।।"},
{"c": "8.44", "n": "20", "i": 43914, "v": "तस्य कर्णो हयान्हत्वा सारथिं च त्रिभिः शरैः । उन्ममाथ ध्वजं चास्य क्षुरप्रेण महारथः ।।"},
{"c": "8.44", "n": "21", "i": 43915, "v": "हताश्वात्तु ततो यानादवप्लुत्य महारथः । शक्तिं चिक्षेप कर्णाय संक्रुद्धः शत्रुतापनः ।।"},
{"c": "8.44", "n": "22", "i": 43916, "v": "तां छित्त्वा समरे कर्णस्त्रिभिर्भारत सायकैः । शिखण्डिनमथाविध्यन्नवभिर्निशितैः शरैः ।।"},
{"c": "8.44", "n": "23", "i": 43917, "v": "कर्णचापच्युतान्बाणान्वर्जयंस्तु नरोत्तमः । अपयातस्ततस्तूर्णं शिखण्डी जयतां वरः ।।"},
{"c": "8.44", "n": "24", "i": 43918, "v": "ततः कर्णो महाराज पाण्डुसैन्यान्यशातयत् । तूलराशिं समासाद्य यथा वायुर्महाजवः ।।"},
{"c": "8.44", "n": "25", "i": 43919, "v": "धृष्टद्युम्नो महाराज तव पुत्रेण पीडितः । दुःशासनं त्रिभिर्बाणैरभ्यविध्यत्स्तनान्तरे ।।"},
{"c": "8.44", "n": "26", "i": 43920, "v": "तस्य दुःशासनो बाहुं सव्यं विव्याध मारिष । शितेन रुक्मपुङ्खेन भल्लेन नतपर्वणा ।।"},
{"c": "8.44", "n": "27", "i": 43921, "v": "धृष्टद्युम्नस्तु निर्विद्धः शरं घोरममर्षणः । दुःशासनाय संक्रुद्धः प्रेषयामास भारत ।।"},
{"c": "8.44", "n": "28", "i": 43922, "v": "आपतन्तं महावेगं धृष्टद्युम्नसमीरितम् । शरैश्चिच्छेद पुत्रस्ते त्रिभिरेव विशां पते ।।"},
{"c": "8.44", "n": "29", "i": 43923, "v": "अथापरैः सप्तदशैर्भल्लैः कनकभूषणैः । धृष्टद्युम्नं समासाद्य बाह्वोरुरसि चार्दयत् ।।"},
{"c": "8.44", "n": "30", "i": 43924, "v": "ततः स पार्षतः क्रुद्धो धनुश्चिच्छेद मारिष । क्षुरप्रेण सुतीक्ष्णेन तत उच्चुक्रुशुर्जनाः ।।"},
{"c": "8.44", "n": "31", "i": 43925, "v": "अथान्यद्धनुरादाय पुत्रस्ते भरतर्षभ । धृष्टद्युम्नं शरव्रातैः समन्तात्पर्यवारयत् ।।"},
{"c": "8.44", "n": "32", "i": 43926, "v": "तव पुत्रस्य ते दृष्ट्वा विक्रमं तं महात्मनः । व्यहसन्त रणे योधाः सिद्धाश्चाप्सरसां गणाः ।।"},
{"c": "8.44", "n": "33", "i": 43927, "v": "ततः प्रववृते युद्धं तावकानां परैः सह । घोरं प्राणभृतां काले घोररूपं परंतप ।।"},
{"c": "8.44", "n": "34", "i": 43928, "v": "नकुलं वृषसेनस्तु विद्ध्वा पञ्चभिरायसैः । पितुः समीपे तिष्ठन्तं त्रिभिरन्यैरविध्यत ।।"},
{"c": "8.44", "n": "35", "i": 43929, "v": "नकुलस्तु ततः क्रुद्धो वृषसेनं स्मयन्निव । नाराचेन सुतीक्ष्णेन विव्याध हृदये दृढम् ।।"},
{"c": "8.44", "n": "36", "i": 43930, "v": "सोऽतिविद्धो बलवता शत्रुणा शत्रुकर्शनः । शत्रुं विव्याध विंशत्या स च तं पञ्चभिः शरैः ।।"},
{"c": "8.44", "n": "37", "i": 43931, "v": "ततः शरसहस्रेण तावुभौ पुरुषर्षभौ । अन्योन्यमाच्छादयतामथाभज्यत वाहिनी ।।"},
{"c": "8.44", "n": "38", "i": 43932, "v": "दृष्ट्वा तु प्रद्रुतां सेनां धार्तराष्ट्रस्य सूतजः । निवारयामास बलादनुपत्य विशां पते । निवृत्ते तु ततः कर्णे नकुलः कौरवान्ययौ ।।"},
{"c": "8.44", "n": "39", "i": 43933, "v": "कर्णपुत्रस्तु समरे हित्वा नकुलमेव तु । जुगोप चक्रं त्वरितं राधेयस्यैव मारिष ।।"},
{"c": "8.44", "n": "40", "i": 43934, "v": "उलूकस्तु रणे क्रुद्धः सहदेवेन वारितः । तस्याश्वांश्चतुरो हत्वा सहदेवः प्रतापवान् । सारथिं प्रेषयामास यमस्य सदनं प्रति ।।"},
{"c": "8.44", "n": "41", "i": 43935, "v": "उलूकस्तु ततो यानादवप्लुत्य विशां पते । त्रिगर्तानां बलं पूर्णं जगाम पितृनन्दनः ।।"},
{"c": "8.44", "n": "42", "i": 43936, "v": "सात्यकिः शकुनिं विद्ध्वा विंशत्या निशितैः शरैः । ध्वजं चिच्छेद भल्लेन सौबलस्य हसन्निव ।।"},
{"c": "8.44", "n": "43", "i": 43937, "v": "सौबलस्तस्य समरे क्रुद्धो राजन्प्रतापवान् । विदार्य कवचं भूयो ध्वजं चिच्छेद काञ्चनम् ।।"},
{"c": "8.44", "n": "44", "i": 43938, "v": "अथैनं निशितैर्बाणैः सात्यकिः प्रत्यविध्यत । सारथिं च महाराज त्रिभिरेव समार्दयत् । अथास्य वाहांस्त्वरितः शरैर्निन्ये यमक्षयम् ।।"},
{"c": "8.44", "n": "45", "i": 43939, "v": "ततोऽवप्लुत्य सहसा शकुनिर्भरतर्षभ । आरुरोह रथं तूर्णमुलूकस्य महारथः । अपोवाहाथ शीघ्रं स शैनेयाद्युद्धशालिनः ।।"},
{"c": "8.44", "n": "46", "i": 43940, "v": "सात्यकिस्तु रणे राजंस्तावकानामनीकिनीम् । अभिदुद्राव वेगेन ततोऽनीकमभिद्यत ।।"},
{"c": "8.44", "n": "47", "i": 43941, "v": "शैनेयशरनुन्नं तु ततः सैन्यं विशां पते । भेजे दश दिशस्तूर्णं न्यपतच्च गतासुवत् ।।"},
{"c": "8.44", "n": "48", "i": 43942, "v": "भीमसेनं तव सुतो वारयामास संयुगे । तं तु भीमो मुहूर्तेन व्यश्वसूतरथध्वजम् । चक्रे लोकेश्वरं तत्र तेनातुष्यन्त चारणाः ।।"},
{"c": "8.44", "n": "49", "i": 43943, "v": "ततोऽपायान्नृपस्तत्र भीमसेनस्य गोचरात् । कुरुसैन्यं ततः सर्वं भीमसेनमुपाद्रवत् । तत्र रावो महानासीद्भीममेकं जिघांसताम् ।।"},
{"c": "8.44", "n": "50", "i": 43944, "v": "युधामन्युः कृपं विद्ध्वा धनुरस्याशु चिच्छिदे । अथान्यद्धनुरादाय कृपः शस्त्रभृतां वरः ।।"},
{"c": "8.44", "n": "51", "i": 43945, "v": "युधामन्योर्ध्वजं सूतं छत्रं चापातयत्क्षितौ । ततोऽपायाद्रथेनैव युधामन्युर्महारथः ।।"},
{"c": "8.44", "n": "52", "i": 43946, "v": "उत्तमौजास्तु हार्दिक्यं शरैर्भीमपराक्रमम् । छादयामास सहसा मेघो वृष्ट्या यथाचलम् ।।"},
{"c": "8.44", "n": "53", "i": 43947, "v": "तद्युद्धं सुमहच्चासीद्घोररूपं परंतप । यादृशं न मया युद्धं दृष्टपूर्वं विशां पते ।।"},
{"c": "8.44", "n": "54", "i": 43948, "v": "कृतवर्मा ततो राजन्नुत्तमौजसमाहवे । हृदि विव्याध स तदा रथोपस्थ उपाविशत् ।।"},
{"c": "8.44", "n": "55", "i": 43949, "v": "सारथिस्तमपोवाह रथेन रथिनां वरम् । ततस्तु सत्वरं राजन्पाण्डुसैन्यमुपाद्रवत् ।।"},
{"c": "8.45", "t": "संजय उवाच ।"},
{"c": "8.45", "n": "1", "i": 43950, "v": "द्रौणिस्तु रथवंशेन महता परिवारितः । आपतत्सहसा राजन्यत्र राजा व्यवस्थितः ।।"},
{"c": "8.45", "n": "2", "i": 43951, "v": "तमापतन्तं सहसा शूरः शौरिसहायवान् । दधार सहसा पार्थो वेलेव मकरालयम् ।।"},
{"c": "8.45", "n": "3", "i": 43952, "v": "ततः क्रुद्धो महाराज द्रोणपुत्रः प्रतापवान् । अर्जुनं वासुदेवं च छादयामास पत्रिभिः ।।"},
{"c": "8.45", "n": "4", "i": 43953, "v": "अवच्छन्नौ ततः कृष्णौ दृष्ट्वा तत्र महारथाः । विस्मयं परमं गत्वा प्रैक्षन्त कुरवस्तदा ।।"},
{"c": "8.45", "n": "5", "i": 43954, "v": "अर्जुनस्तु ततो दिव्यमस्त्रं चक्रे हसन्निव । तदस्त्रं ब्राह्मणो युद्धे वारयामास भारत ।।"},
{"c": "8.45", "n": "6", "i": 43955, "v": "यद्यद्धि व्याक्षिपद्युद्धे पाण्डवोऽस्त्रं जिघांसया । तत्तदस्त्रं महेष्वासो द्रोणपुत्रो व्यशातयत् ।।"},
{"c": "8.45", "n": "7", "i": 43956, "v": "अस्त्रयुद्धे ततो राजन्वर्तमाने भयावहे । अपश्याम रणे द्रौणिं व्यात्ताननमिवान्तकम् ।।"},
{"c": "8.45", "n": "8", "i": 43957, "v": "स दिशो विदिशश्चैव छादयित्वा विजिह्मगैः । वासुदेवं त्रिभिर्बाणैरविध्यद्दक्षिणे भुजे ।।"},
{"c": "8.45", "n": "9", "i": 43958, "v": "ततोऽर्जुनो हयान्हत्वा सर्वांस्तस्य महात्मनः । चकार समरे भूमिं शोणितौघतरङ्गिणीम् ।।"},
{"c": "8.45", "n": "10", "i": 43959, "v": "निहता रथिनः पेतुः पार्थचापच्युतैः शरैः । हयाश्च पर्यधावन्त मुक्तयोक्त्रास्ततस्ततः ।।"},
{"c": "8.45", "n": "11", "i": 43960, "v": "तद्दृष्ट्वा कर्म पार्थस्य द्रौणिराहवशोभिनः । अवाकिरद्रणे कृष्णं समन्तान्निशितैः शरैः ।।"},
{"c": "8.45", "n": "12", "i": 43961, "v": "ततोऽर्जुनं महाराज द्रौणिरायम्य पत्रिणा । वक्षोदेशे समासाद्य ताडयामास संयुगे ।।"},
{"c": "8.45", "n": "13", "i": 43962, "v": "सोऽतिविद्धो रणे तेन द्रोणपुत्रेण भारत । आदत्त परिघं घोरं द्रौणेश्चैनमवाक्षिपत् ।।"},
{"c": "8.45", "n": "14", "i": 43963, "v": "तमापतन्तं परिघं कार्तस्वरविभूषितम् । द्रौणिश्चिच्छेद सहसा तत उच्चुक्रुशुर्जनाः ।।"},
{"c": "8.45", "n": "15", "i": 43964, "v": "सोऽनेकधापतद्भूमौ भारद्वाजस्य सायकैः । विशीर्णः पर्वतो राजन्यथा स्यान्मातरिश्वना ।।"},
{"c": "8.45", "n": "16", "i": 43965, "v": "ततोऽर्जुनो रणे द्रौणिं विव्याध दशभिः शरैः । सारथिं चास्य भल्लेन रथनीडादपाहरत् ।।"},
{"c": "8.45", "n": "17", "i": 43966, "v": "स संगृह्य स्वयं वाहान्कृष्णौ प्राच्छादयच्छरैः । तत्राद्भुतमपश्याम द्रौणेराशु पराक्रमम् ।।"},
{"c": "8.45", "n": "18", "i": 43967, "v": "अयच्छत्तुरगान्यच्च फल्गुनं चाप्ययोधयत् । तदस्य समरे राजन्सर्वे योधा अपूजयन् ।।"},
{"c": "8.45", "n": "19", "i": 43968, "v": "यदा त्वग्रस्यत रणे द्रोणपुत्रेण फल्गुनः । ततो रश्मीन्रथाश्वानां क्षुरप्रैश्चिच्छिदे जयः ।।"},
{"c": "8.45", "n": "20", "i": 43969, "v": "प्राद्रवंस्तुरगास्ते तु शरवेगप्रबाधिताः । ततोऽभून्निनदो भूयस्तव सैन्यस्य भारत ।।"},
{"c": "8.45", "n": "21", "i": 43970, "v": "पाण्डवास्तु जयं लब्ध्वा तव सैन्यमुपाद्रवन् । समन्तान्निशितान्बाणान्विमुञ्चन्तो जयैषिणः ।।"},
{"c": "8.45", "n": "22", "i": 43971, "v": "पाण्डवैस्तु महाराज धार्तराष्ट्री महाचमूः । पुनः पुनरथो वीरैरभज्यत जयोद्धतैः ।।"},
{"c": "8.45", "n": "23", "i": 43972, "v": "पश्यतां ते महाराज पुत्राणां चित्रयोधिनाम् । शकुनेः सौबलेयस्य कर्णस्य च महात्मनः ।।"},
{"c": "8.45", "n": "24", "i": 43973, "v": "वार्यमाणा महासेना पुत्रैस्तव जनेश्वर । नावतिष्ठत संग्रामे ताड्यमाना समन्ततः ।।"},
{"c": "8.45", "n": "25", "i": 43974, "v": "ततो योधैर्महाराज पलायद्भिस्ततस्ततः । अभवद्व्याकुलं भीतैः पुत्राणां ते महद्बलम् ।।"},
{"c": "8.45", "n": "26", "i": 43975, "v": "तिष्ठ तिष्ठेति सततं सूतपुत्रस्य जल्पतः । नावतिष्ठत सा सेना वध्यमाना महात्मभिः ।।"},
{"c": "8.45", "n": "27", "i": 43976, "v": "अथोत्क्रुष्टं महाराज पाण्डवैर्जितकाशिभिः । धार्तराष्ट्रबलं दृष्ट्वा द्रवमाणं समन्ततः ।।"},
{"c": "8.45", "n": "28", "i": 43977, "v": "ततो दुर्योधनः कर्णमब्रवीत्प्रणयादिव । पश्य कर्ण यथा सेना पाण्डवैरर्दिता भृशम् ।।"},
{"c": "8.45", "n": "29", "i": 43978, "v": "त्वयि तिष्ठति संत्रासात्पलायति समन्ततः । एतज्ज्ञात्वा महाबाहो कुरु प्राप्तमरिंदम ।।"},
{"c": "8.45", "n": "30", "i": 43979, "v": "सहस्राणि च योधानां त्वामेव पुरुषर्षभ । क्रोशन्ति समरे वीर द्राव्यमाणानि पाण्डवैः ।।"},
{"c": "8.45", "n": "31", "i": 43980, "v": "एतच्छ्रुत्वा तु राधेयो दुर्योधनवचो महत् । मद्रराजमिदं वाक्यमब्रवीत्सूतनन्दनः ।।"},
{"c": "8.45", "n": "32", "i": 43981, "v": "पश्य मे भुजयोर्वीर्यमस्त्राणां च जनेश्वर । अद्य हन्मि रणे सर्वान्पाञ्चालान्पाण्डुभिः सह । वाहयाश्वान्नरव्याघ्र भद्रेणैव जनेश्वर ।।"},
{"c": "8.45", "n": "33", "i": 43982, "v": "एवमुक्त्वा महाराज सूतपुत्रः प्रतापवान् । प्रगृह्य विजयं वीरो धनुःश्रेष्ठं पुरातनम् । सज्यं कृत्वा महाराज संमृज्य च पुनः पुनः ।।"},
{"c": "8.45", "n": "34", "i": 43983, "v": "संनिवार्य च योधान्स्वान्सत्येन शपथेन च । प्रायोजयदमेयात्मा भार्गवास्त्रं महाबलः ।।"},
{"c": "8.45", "n": "35", "i": 43984, "v": "ततो राजन्सहस्राणि प्रयुतान्यर्बुदानि च । कोटिशश्च शरास्तीक्ष्णा निरगच्छन्महामृधे ।।"},
{"c": "8.45", "n": "36", "i": 43985, "v": "ज्वलितैस्तैर्महाघोरैः कङ्कबर्हिणवाजितैः । संछन्ना पाण्डवी सेना न प्राज्ञायत किंचन ।।"},
{"c": "8.45", "n": "37", "i": 43986, "v": "हाहाकारो महानासीत्पाञ्चालानां विशां पते । पीडितानां बलवता भार्गवास्त्रेण संयुगे ।।"},
{"c": "8.45", "n": "38", "i": 43987, "v": "निपतद्भिर्गजै राजन्नरैश्चापि सहस्रशः । रथैश्चापि नरव्याघ्र हयैश्चापि समन्ततः ।।"},
{"c": "8.45", "n": "39", "i": 43988, "v": "प्राकम्पत मही राजन्निहतैस्तैस्ततस्ततः । व्याकुलं सर्वमभवत्पाण्डवानां महद्बलम् ।।"},
{"c": "8.45", "n": "40", "i": 43989, "v": "कर्णस्त्वेको युधां श्रेष्ठो विधूम इव पावकः । दहञ्शत्रून्नरव्याघ्र शुशुभे स परंतपः ।।"},
{"c": "8.45", "n": "41", "i": 43990, "v": "ते वध्यमानाः कर्णेन पाञ्चालाश्चेदिभिः सह । तत्र तत्र व्यमुह्यन्त वनदाहे यथा द्विपाः । चुक्रुशुस्ते नरव्याघ्र यथाप्राग्वा नरोत्तमाः ।।"},
{"c": "8.45", "n": "42", "i": 43991, "v": "तेषां तु क्रोशतां श्रुत्वा भीतानां रणमूर्धनि । धावतां च दिशो राजन्वित्रस्तानां समन्ततः । आर्तनादो महांस्तत्र प्रेतानामिव संप्लवे ।।"},
{"c": "8.45", "n": "43", "i": 43992, "v": "वध्यमानांस्तु तान्दृष्ट्वा सूतपुत्रेण मारिष । वित्रेसुः सर्वभूतानि तिर्यग्योनिगतान्यपि ।।"},
{"c": "8.45", "n": "44", "i": 43993, "v": "ते वध्यमानाः समरे सूतपुत्रेण सृञ्जयाः । अर्जुनं वासुदेवं च व्याक्रोशन्त मुहुर्मुहुः । प्रेतराजपुरे यद्वत्प्रेतराजं विचेतसः ।।"},
{"c": "8.45", "n": "45", "i": 43994, "v": "अथाब्रवीद्वासुदेवं कुन्तीपुत्रो धनंजयः । भार्गवास्त्रं महाघोरं दृष्ट्वा तत्र सभीरितम् ।।"},
{"c": "8.45", "n": "46", "i": 43995, "v": "पश्य कृष्ण महाबाहो भार्गवास्त्रस्य विक्रमम् । नैतदस्त्रं हि समरे शक्यं हन्तुं कथंचन ।।"},
{"c": "8.45", "n": "47", "i": 43996, "v": "सूतपुत्रं च संरब्धं पश्य कृष्ण महारणे । अन्तकप्रतिमं वीरं कुर्वाणं कर्म दारुणम् ।।"},
{"c": "8.45", "n": "48", "i": 43997, "v": "सुतीक्ष्णं चोदयन्नश्वान्प्रेक्षते मां मुहुर्मुहुः । न च पश्यामि समरे कर्णस्य प्रपलायितम् ।।"},
{"c": "8.45", "n": "49", "i": 43998, "v": "जीवन्प्राप्नोति पुरुषः संख्ये जयपराजयौ । जितस्य तु हृषीकेश वध एव कुतो जयः ।।"},
{"c": "8.45", "n": "50", "i": 43999, "v": "ततो जनार्दनः प्रायाद्द्रष्टुमिच्छन्युधिष्ठिरम् । श्रमेण ग्राहयिष्यंश्च कर्णं युद्धेन मारिष ।।"},
{"c": "8.45", "n": "51", "i": 44000, "v": "अर्जुनं चाब्रवीत्कृष्णो भृशं राजा परिक्षतः । तमाश्वास्य कुरुश्रेष्ठ ततः कर्णं हनिष्यसि ।।"},
{"c": "8.45", "n": "52", "i": 44001, "v": "ततो धनंजयो द्रष्टुं राजानं बाणपीडितम् । रथेन प्रययौ क्षिप्रं संग्रामे केशवाज्ञया ।।"},
{"c": "8.45", "n": "53", "i": 44002, "v": "गच्छन्नेव तु कौन्तेयो धर्मराजदिदृक्षया । सैन्यमालोकयामास नापश्यत्तत्र चाग्रजम् ।।"},
{"c": "8.45", "n": "54", "i": 44003, "v": "युद्धं कृत्वा तु कौन्तेयो द्रोणपुत्रेण भारत । दुःसहं वज्रिणा संख्ये पराजिग्ये भृगोः सुतम् ।।"},
{"c": "8.45", "n": "55", "i": 44004, "v": "द्रौणिं पराजित्य ततोग्रधन्वा; कृत्वा महद्दुष्करमार्यकर्म । आलोकयामास ततः स्वसैन्यं; धनंजयः शत्रुभिरप्रधृष्यः ।।"},
{"c": "8.45", "n": "56", "i": 44005, "v": "स युध्यमानः पृतनामुखस्था;ञ्शूराञ्शूरो हर्षयन्सव्यसाची । पूर्वापदानैः प्रथितैः प्रशंस;न्स्थिरांश्चकारात्मरथाननीके ।।"},
{"c": "8.45", "n": "57", "i": 44006, "v": "अपश्यमानस्तु किरीटमाली; युधि ज्येष्ठं भ्रातरमाजमीढम् । उवाच भीमं तरसाभ्युपेत्य; राज्ञः प्रवृत्तिस्त्विह केति राजन् ।।"},
{"c": "8.45", "t": "भीम उवाच ।"},
{"c": "8.45", "n": "58", "i": 44007, "v": "अपयात इतो राजा धर्मपुत्रो युधिष्ठिरः । कर्णबाणविभुग्नाङ्गो यदि जीवेत्कथंचन ।।"},
{"c": "8.45", "t": "अर्जुन उवाच ।"},
{"c": "8.45", "n": "59", "i": 44008, "v": "तस्माद्भवाञ्शीघ्रमितः प्रयातु; राज्ञः प्रवृत्त्यै कुरुसत्तमस्य । नूनं हि विद्धोऽतिभृशं पृषत्कैः; कर्णेन राजा शिबिरं गतोऽसौ ।।"},
{"c": "8.45", "n": "60", "i": 44009, "v": "यः संप्रहारे निशि संप्रवृत्ते; द्रोणेन विद्धोऽतिभृशं तरस्वी । तस्थौ च तत्रापि जयप्रतीक्षो; द्रोणेन यावन्न हतः किलासीत् ।।"},
{"c": "8.45", "n": "61", "i": 44010, "v": "स संशयं गमितः पाण्डवाग्र्यः; संख्येऽद्य कर्णेन महानुभावः । ज्ञातुं प्रयाह्याशु तमद्य भीम; स्थास्याम्यहं शत्रुगणान्निरुध्य ।।"},
{"c": "8.45", "t": "भीम उवाच ।"},
{"c": "8.45", "n": "62", "i": 44011, "v": "त्वमेव जानीहि महानुभाव; राज्ञः प्रवृत्तिं भरतर्षभस्य । अहं हि यद्यर्जुन यामि तत्र; वक्ष्यन्ति मां भीत इति प्रवीराः ।।"},
{"c": "8.45", "n": "63", "i": 44012, "v": "ततोऽब्रवीदर्जुनो भीमसेनं; संशप्तकाः प्रत्यनीकं स्थिता मे । एतानहत्वा न मया तु शक्य;मितोऽपयातुं रिपुसंघगोष्ठात् ।।"},
{"c": "8.45", "n": "64", "i": 44013, "v": "अथाब्रवीदर्जुनं भीमसेनः; स्ववीर्यमाश्रित्य कुरुप्रवीर । संशप्तकान्प्रतियोत्स्यामि संख्ये; सर्वानहं याहि धनंजयेति ।।"},
{"c": "8.45", "n": "65", "i": 44014, "v": "तद्भीमसेनस्य वचो निशम्य; सुदुर्वचं भ्रातुरमित्रमध्ये । द्रष्टुं कुरुश्रेष्ठमभिप्रयातुं; प्रोवाच वृष्णिप्रवरं तदानीम् ।।"},
{"c": "8.45", "n": "66", "i": 44015, "v": "चोदयाश्वान्हृषीकेश विगाह्यैतं रथार्णवम् । अजातशत्रुं राजानं द्रष्टुमिच्छामि केशव ।।"},
{"c": "8.45", "n": "67", "i": 44016, "v": "ततो हयान्सर्वदाशार्हमुख्यः; प्राचोदयद्भीममुवाच चेदम् । नैतच्चित्रं तव कर्माद्य वीर; यास्यामहे जहि भीमारिसंघान् ।।"},
{"c": "8.45", "n": "68", "i": 44017, "v": "ततो ययौ हृषीकेशो यत्र राजा युधिष्ठिरः । शीघ्राच्छीघ्रतरं राजन्वाजिभिर्गरुडोपमैः ।।"},
{"c": "8.45", "n": "69", "i": 44018, "v": "प्रत्यनीके व्यवस्थाप्य भीमसेनमरिंदमम् । संदिश्य चैव राजेन्द्र युद्धं प्रति वृकोदरम् ।।"},
{"c": "8.45", "n": "70", "i": 44019, "v": "ततस्तु गत्वा पुरुषप्रवीरौ; राजानमासाद्य शयानमेकम् । रथादुभौ प्रत्यवरुह्य तस्मा;द्ववन्दतुर्धर्मराजस्य पादौ ।।"},
{"c": "8.45", "n": "71", "i": 44020, "v": "तौ दृष्ट्वा पुरुषव्याघ्रौ क्षेमिणौ पुरुषर्षभ । मुदाभ्युपगतौ कृष्णावश्विनाविव वासवम् ।।"},
{"c": "8.45", "n": "72", "i": 44021, "v": "तावभ्यनन्दद्राजा हि विवस्वानश्विनाविव । हते महासुरे जम्भे शक्रविष्णू यथा गुरुः ।।"},
{"c": "8.45", "n": "73", "i": 44022, "v": "मन्यमानो हतं कर्णं धर्मराजो युधिष्ठिरः । हर्षगद्गदया वाचा प्रीतः प्राह परंतपौ ।।"},
{"c": "8.46", "t": "संजय उवाच ।"},
{"c": "8.46", "n": "1", "i": 44023, "v": "महासत्त्वौ तु तौ दृष्ट्वा सहितौ केशवार्जुनौ । हतमाधिरथिं मेने संख्ये गाण्डीवधन्वना ।।"},
{"c": "8.46", "n": "2", "i": 44024, "v": "तावभ्यनन्दत्कौन्तेयः साम्ना परमवल्गुना । स्मितपूर्वममित्रघ्नः पूजयन्भरतर्षभ ।।"},
{"c": "8.46", "t": "युधिष्ठिर उवाच ।"},
{"c": "8.46", "n": "3", "i": 44025, "v": "स्वागतं देवकीपुत्र स्वागतं ते धनंजय । प्रियं मे दर्शनं बाढं युवयोरच्युतार्जुनौ ।।"},
{"c": "8.46", "n": "4", "i": 44026, "v": "अक्षताभ्यामरिष्टाभ्यां कथं युध्य महारथम् । आशीविषसमं युद्धे सर्वशस्त्रविशारदम् ।।"},
{"c": "8.46", "n": "5", "i": 44027, "v": "अग्रगं धार्तराष्ट्राणां सर्वेषां शर्म वर्म च । रक्षितं वृषसेनेन सुषेणेन च धन्विना ।।"},
{"c": "8.46", "n": "6", "i": 44028, "v": "अनुज्ञातं महावीर्यं रामेणास्त्रेषु दुर्जयम् । त्रातारं धार्तराष्ट्राणां गन्तारं वाहिनीमुखे ।।"},
{"c": "8.46", "n": "7", "i": 44029, "v": "हन्तारमरिसैन्यानाममित्रगणमर्दनम् । दुर्योधनहिते युक्तमस्मद्युद्धाय चोद्यतम् ।।"},
{"c": "8.46", "n": "8", "i": 44030, "v": "अप्रधृष्यं महायुद्धे देवैरपि सवासवैः । अनलानिलयोस्तुल्यं तेजसा च बलेन च ।।"},
{"c": "8.46", "n": "9", "i": 44031, "v": "पातालमिव गम्भीरं सुहृदानन्दवर्धनम् । अन्तकाभममित्राणां कर्णं हत्वा महाहवे । दिष्ट्या युवामनुप्राप्तौ जित्वासुरमिवामरौ ।।"},
{"c": "8.46", "n": "10", "i": 44032, "v": "तेन युद्धमदीनेन मया ह्यद्याच्युतार्जुनौ । कुपितेनान्तकेनेव प्रजाः सर्वा जिघांसता ।।"},
{"c": "8.46", "n": "11", "i": 44033, "v": "तेन केतुश्च मे छिन्नो हतौ च पार्ष्णिसारथी । हतवाहः कृतश्चास्मि युयुधानस्य पश्यतः ।।"},
{"c": "8.46", "n": "12", "i": 44034, "v": "धृष्टद्युम्नस्य यमयोर्वीरस्य च शिखण्डिनः । पश्यतां द्रौपदेयानां पाञ्चालानां च सर्वशः ।।"},
{"c": "8.46", "n": "13", "i": 44035, "v": "एताञ्जित्वा महावीर्यान्कर्णः शत्रुगणान्बहून् । जितवान्मां महाबाहो यतमानं महारणे ।।"},
{"c": "8.46", "n": "14", "i": 44036, "v": "अनुसृत्य च मां युद्धे परुषाण्युक्तवान्बहु । तत्र तत्र युधां श्रेष्ठः परिभूय न संशयः ।।"},
{"c": "8.46", "n": "15", "i": 44037, "v": "भीमसेनप्रभावात्तु यज्जीवामि धनंजय । बहुनात्र किमुक्तेन नाहं तत्सोढुमुत्सहे ।।"},
{"c": "8.46", "n": "16", "i": 44038, "v": "त्रयोदशाहं वर्षाणि यस्माद्भीतो धनंजय । न स्म निद्रां लभे रात्रौ न चाहनि सुखं क्वचित् ।।"},
{"c": "8.46", "n": "17", "i": 44039, "v": "तस्य द्वेषेण संयुक्तः परिदह्ये धनंजय । आत्मनो मरणं जानन्वाध्रीणस इव द्विपः ।।"},
{"c": "8.46", "n": "18", "i": 44040, "v": "यस्यायमगमत्कालश्चिन्तयानस्य मे विभो । कथं शक्यो मया कर्णो युद्धे क्षपयितुं भवेत् ।।"},
{"c": "8.46", "n": "19", "i": 44041, "v": "जाग्रत्स्वपंश्च कौन्तेय कर्णमेव सदा ह्यहम् । पश्यामि तत्र तत्रैव कर्णभूतमिदं जगत् ।।"},
{"c": "8.46", "n": "20", "i": 44042, "v": "यत्र यत्र हि गच्छामि कर्णाद्भीतो धनंजय । तत्र तत्र हि पश्यामि कर्णमेवाग्रतः स्थितम् ।।"},
{"c": "8.46", "n": "21", "i": 44043, "v": "सोऽहं तेनैव वीरेण समरेष्वपलायिना । सहयः सरथः पार्थ जित्वा जीवन्विसर्जितः ।।"},
{"c": "8.46", "n": "22", "i": 44044, "v": "को नु मे जीवितेनार्थो राज्येनार्थोऽथ वा पुनः । ममैवं धिक्कृतस्येह कर्णेनाहवशोभिना ।।"},
{"c": "8.46", "n": "23", "i": 44045, "v": "न प्राप्तपूर्वं यद्भीष्मात्कृपाद्द्रोणाच्च संयुगे । तत्प्राप्तमद्य मे युद्धे सूतपुत्रान्महारथात् ।।"},
{"c": "8.46", "n": "24", "i": 44046, "v": "तत्त्वा पृच्छामि कौन्तेय यथा ह्यकुशलस्तथा । तन्ममाचक्ष्व कार्त्स्न्येन यथा कर्णस्त्वया हतः ।।"},
{"c": "8.46", "n": "25", "i": 44047, "v": "शक्रवीर्यसमो युद्धे यमतुल्यपराक्रमः । रामतुल्यस्तथास्त्रे यः स कथं वै निषूदितः ।।"},
{"c": "8.46", "n": "26", "i": 44048, "v": "महारथः समाख्यातः सर्वयुद्धविशारदः । धनुर्धराणां प्रवरः सर्वेषामेकपूरुषः ।।"},
{"c": "8.46", "n": "27", "i": 44049, "v": "पूजितो धृतराष्ट्रेण सपुत्रेण विशां पते । सदा त्वदर्थं राधेयः स कथं निहतस्त्वया ।।"},
{"c": "8.46", "n": "28", "i": 44050, "v": "धृतराष्ट्रो हि योधेषु सर्वेष्वेव सदार्जुन । तव मृत्युं रणे कर्णं मन्यते पुरुषर्षभः ।।"},
{"c": "8.46", "n": "29", "i": 44051, "v": "स त्वया पुरुषव्याघ्र कथं युद्धे निषूदितः । तं ममाचक्ष्व बीभत्सो यथा कर्णो हतस्त्वया ।।"},
{"c": "8.46", "n": "30", "i": 44052, "v": "सोत्सेधमस्य च शिरः पश्यतां सुहृदां हृतम् । त्वया पुरुषशार्दूल शार्दूलेन यथा रुरोः ।।"},
{"c": "8.46", "n": "31", "i": 44053, "v": "यः पर्युपासीत्प्रदिशो दिशश्च; त्वां सूतपुत्रः समरे परीप्सन् । दित्सुः कर्णः समरे हस्तिपूगं; स हीदानीं कङ्कपत्रैः सुतीक्ष्णैः ।।"},
{"c": "8.46", "n": "32", "i": 44054, "v": "त्वया रणे निहतः सूतपुत्रः; कच्चिच्छेते भूमितले दुरात्मा । कच्चित्प्रियं मे परमं त्वयाद्य; कृतं रणे सूतपुत्रं निहत्य ।।"},
{"c": "8.46", "n": "33", "i": 44055, "v": "यः सर्वतः पर्यपतत्त्वदर्थे; मदान्वितो गर्वितः सूतपुत्रः । स शूरमानी समरे समेत्य; कच्चित्त्वया निहतः संयुगेऽद्य ।।"},
{"c": "8.46", "n": "34", "i": 44056, "v": "रौक्मं रथं हस्तिवरैश्च युक्तं; रथं दित्सुर्यः परेभ्यस्त्वदर्थे । सदा रणे स्पर्धते यः स पापः; कच्चित्त्वया निहतस्तात युद्धे ।।"},
{"c": "8.46", "n": "35", "i": 44057, "v": "योऽसौ नित्यं शूरमदेन मत्तो; विकत्थते संसदि कौरवाणाम् । प्रियोऽत्यर्थं तस्य सुयोधनस्य; कच्चित्स पापो निहतस्त्वयाद्य ।।"},
{"c": "8.46", "n": "36", "i": 44058, "v": "कच्चित्समागम्य धनुःप्रमुक्तै;स्त्वत्प्रेषितैर्लोहितार्थैर्विहंगैः । शेतेऽद्य पापः स विभिन्नगात्रः; कच्चिद्भग्नो धार्तराष्ट्रस्य बाहुः ।।"},
{"c": "8.46", "n": "37", "i": 44059, "v": "योऽसौ सदा श्लाघते राजमध्ये; दुर्योधनं हर्षयन्दर्पपूर्णः । अहं हन्ता फल्गुनस्येति मोहा;त्कच्चिद्धतस्तस्य न वै तथा रथः ।।"},
{"c": "8.46", "n": "38", "i": 44060, "v": "नाहं पादौ धावयिष्ये कदाचि;द्यावत्स्थितः पार्थ इत्यल्पबुद्धिः । व्रतं तस्यैतत्सर्वदा शक्रसूनो; कच्चित्त्वया निहतः सोऽद्य कर्णः ।।"},
{"c": "8.46", "n": "39", "i": 44061, "v": "योऽसौ कृष्णामब्रवीद्दुष्टबुद्धिः; कर्णः सभायां कुरुवीरमध्ये । किं पाण्डवांस्त्वं न जहासि कृष्णे; सुदुर्बलान्पतितान्हीनसत्त्वान् ।।"},
{"c": "8.46", "n": "40", "i": 44062, "v": "यत्तत्कर्णः प्रत्यजानात्त्वदर्थे; नाहत्वाहं सह कृष्णेन पार्थम् । इहोपयातेति स पापबुद्धिः; कच्चिच्छेते शरसंभिन्नगात्रः ।।"},
{"c": "8.46", "n": "41", "i": 44063, "v": "कच्चित्संग्रामे विदितो वा तदायं; समागमः सृञ्जयकौरवाणाम् । यत्रावस्थामीदृशीं प्रापितोऽहं; कच्चित्त्वया सोऽद्य हतः समेत्य ।।"},
{"c": "8.46", "n": "42", "i": 44064, "v": "कच्चित्त्वया तस्य सुमन्दबुद्धे;र्गाण्डीवमुक्तैर्विशिखैर्ज्वलद्भिः । सकुण्डलं भानुमदुत्तमाङ्गं; कायात्प्रकृत्तं युधि सव्यसाचिन् ।।"},
{"c": "8.46", "n": "43", "i": 44065, "v": "यत्तन्मया बाणसमर्पितेन; ध्यातोऽसि कर्णस्य वधाय वीर । तन्मे त्वया कच्चिदमोघमद्य; ध्यातं कृतं कर्णनिपातनेन ।।"},
{"c": "8.46", "n": "44", "i": 44066, "v": "यद्दर्पपूर्णः स सुयोधनोऽस्मा;नवेक्षते कर्णसमाश्रयेण । कच्चित्त्वया सोऽद्य समाश्रयोऽस्य; भग्नः पराक्रम्य सुयोधनस्य ।।"},
{"c": "8.46", "n": "45", "i": 44067, "v": "यो नः पुरा षण्ढतिलानवोच;त्सभामध्ये पार्थिवानां समक्षम् । स दुर्मतिः कच्चिदुपेत्य संख्ये; त्वया हतः सूतपुत्रोऽत्यमर्षी ।।"},
{"c": "8.46", "n": "46", "i": 44068, "v": "यः सूतपुत्रः प्रहसन्दुरात्मा; पुराब्रवीन्निर्जितां सौबलेन । स्वयं प्रसह्यानय याज्ञसेनी;मपीह कच्चित्स हतस्त्वयाद्य ।।"},
{"c": "8.46", "n": "47", "i": 44069, "v": "यः शस्त्रभृच्छ्रेष्ठतमं पृथिव्यां; पितामहं व्याक्षिपदल्पचेताः । संख्यायमानोऽर्धरथः स कच्चि;त्त्वया हतोऽद्याधिरथिर्दुरात्मा ।।"},
{"c": "8.46", "n": "48", "i": 44070, "v": "अमर्षणं निकृतिसमीरणेरितं; हृदि श्रितं ज्वलनमिमं सदा मम । हतो मया सोऽद्य समेत्य पापधी;रिति ब्रुवन्प्रशमय मेऽद्य फल्गुन ।।"},
{"c": "8.47", "t": "संजय उवाच ।"},
{"c": "8.47", "n": "1", "i": 44071, "v": "तद्धर्मशीलस्य वचो निशम्य; राज्ञः क्रुद्धस्याधिरथौ महात्मा । उवाच दुर्धर्षमदीनसत्त्वं; युधिष्ठिरं जिष्णुरनन्तवीर्यः ।।"},
{"c": "8.47", "n": "2", "i": 44072, "v": "संशप्तकैर्युध्यमानस्य मेऽद्य; सेनाग्रयायी कुरुसैन्यस्य राजन् । आशीविषाभान्खगमान्प्रमुञ्च;न्द्रौणिः पुरस्तात्सहसा व्यतिष्ठत् ।।"},
{"c": "8.47", "n": "3", "i": 44073, "v": "दृष्ट्वा रथं मेघनिभं ममेम;मम्बष्ठसेना मरणे व्यतिष्ठत् । तेषामहं पञ्च शतानि हत्वा; ततो द्रौणिमगमं पार्थिवाग्र्य ।।"},
{"c": "8.47", "n": "4", "i": 44074, "v": "ततोऽपरान्बाणसंघाननेका;नाकर्णपूर्णायतविप्रमुक्तान् । ससर्ज शिक्षास्त्रबलप्रयत्नै;स्तथा यथा प्रावृषि कालमेघः ।।"},
{"c": "8.47", "n": "5", "i": 44075, "v": "नैवाददानं न च संदधानं; जानीमहे कतरेणास्यतीति । वामेन वा यदि वा दक्षिणेन; स द्रोणपुत्रः समरे पर्यवर्तत् ।।"},
{"c": "8.47", "n": "6", "i": 44076, "v": "अविध्यन्मां पञ्चभिर्द्रोणपुत्रः; शितैः शरैः पञ्चभिर्वासुदेवम् । अहं तु तं त्रिंशता वज्रकल्पैः; समार्दयं निमिषस्यान्तरेण ।।"},
{"c": "8.47", "n": "7", "i": 44077, "v": "स विक्षरन्रुधिरं सर्वगात्रै; रथानीकं सूतसूनोर्विवेश । मयाभिभूतः सैनिकानां प्रबर्हा;नसावपश्यन्रुधिरेण प्रदिग्धान् ।।"},
{"c": "8.47", "n": "8", "i": 44078, "v": "ततोऽभिभूतं युधि वीक्ष्य सैन्यं; विध्वस्तयोधं द्रुतवाजिनागम् । पञ्चाशता रथमुख्यैः समेतः; कर्णस्त्वरन्मामुपायात्प्रमाथी ।।"},
{"c": "8.47", "n": "9", "i": 44079, "v": "तान्सूदयित्वाहमपास्य कर्णं; द्रष्टुं भवन्तं त्वरयाभियातः । सर्वे पाञ्चाला ह्युद्विजन्ते स्म कर्णा;द्गन्धाद्गावः केसरिणो यथैव ।।"},
{"c": "8.47", "n": "10", "i": 44080, "v": "महाझषस्येव मुखं प्रपन्नाः; प्रभद्रकाः कर्णमभि द्रवन्ति । मृत्योरास्यं व्यात्तमिवान्वपद्य;न्प्रभद्रकाः कर्णमासाद्य राजन् ।।"},
{"c": "8.47", "n": "11", "i": 44081, "v": "आयाहि पश्याद्य युयुत्समानं; मां सूतपुत्रं च वृतौ जयाय । षट्साहस्रा भारत राजपुत्राः; स्वर्गाय लोकाय रथा निमग्नाः ।।"},
{"c": "8.47", "n": "12", "i": 44082, "v": "समेत्याहं सूतपुत्रेण संख्ये; वृत्रेण वज्रीव नरेन्द्रमुख्य । योत्स्ये भृशं भारत सूतपुत्र;मस्मिन्संग्रामे यदि वै दृश्यतेऽद्य ।।"},
{"c": "8.47", "n": "13", "i": 44083, "v": "कर्णं न चेदद्य निहन्मि राज;न्सबान्धवं युध्यमानं प्रसह्य । प्रतिश्रुत्याकुर्वतां वै गतिर्या; कष्टां गच्छेयं तामहं राजसिंह ।।"},
{"c": "8.47", "n": "14", "i": 44084, "v": "आमन्त्रये त्वां ब्रूहि जयं रणे मे; पुरा भीमं धार्तराष्ट्रा ग्रसन्ते । सौतिं हनिष्यामि नरेन्द्रसिंह; सैन्यं तथा शत्रुगणांश्च सर्वान् ।।"},
{"c": "8.48", "t": "संजय उवाच ।"},
{"c": "8.48", "n": "1", "i": 44085, "v": "श्रुत्वा कर्णं कल्यमुदारवीर्यं; क्रुद्धः पार्थः फल्गुनस्यामितौजाः । धनंजयं वाक्यमुवाच चेदं; युधिष्ठिरः कर्णशराभितप्तः ।।"},
{"c": "8.48", "n": "2", "i": 44086, "v": "इदं यदि द्वैतवने ह्यवक्ष्यः; कर्णं योद्धुं न प्रसहे नृपेति । वयं तदा प्राप्तकालानि सर्वे; वृत्तान्युपैष्याम तदैव पार्थ ।।"},
{"c": "8.48", "n": "3", "i": 44087, "v": "मयि प्रतिश्रुत्य वधं हि तस्य; बलस्य चाप्तस्य तथैव वीर । आनीय नः शत्रुमध्यं स कस्मा;त्समुत्क्षिप्य स्थण्डिले प्रत्यपिंष्ठाः ।।"},
{"c": "8.48", "n": "4", "i": 44088, "v": "अन्वाशिष्म वयमर्जुन त्वयि; यियासवो बहु कल्याणमिष्टम् । तन्नः सर्वं विफलं राजपुत्र; फलार्थिनां निचुल इवातिपुष्पः ।।"},
{"c": "8.48", "n": "5", "i": 44089, "v": "प्रच्छादितं बडिशमिवामिषेण; प्रच्छादितो गवय इवापवाचा । अनर्थकं मे दर्शितवानसि त्वं; राज्यार्थिनो राज्यरूपं विनाशम् ।।"},
{"c": "8.48", "n": "6", "i": 44090, "v": "यत्तत्पृथां वागुवाचान्तरिक्षे; सप्ताहजाते त्वयि मन्दबुद्धौ । जातः पुत्रो वासवविक्रमोऽयं; सर्वाञ्शूराञ्शात्रवाञ्जेष्यतीति ।।"},
{"c": "8.48", "n": "7", "i": 44091, "v": "अयं जेता खाण्डवे देवसंघा;न्सर्वाणि भूतान्यपि चोत्तमौजाः । अयं जेता मद्रकलिङ्गकेकया;नयं कुरून्हन्ति च राजमध्ये ।।"},
{"c": "8.48", "n": "8", "i": 44092, "v": "अस्मात्परो न भविता धनुर्धरो; न वै भूतः कश्चन जातु जेता । इच्छन्नार्यः सर्वभूतानि कुर्या;द्वशे वशी सर्वसमाप्तविद्यः ।।"},
{"c": "8.48", "n": "9", "i": 44093, "v": "कान्त्या शशाङ्कस्य जवेन वायोः; स्थैर्येण मेरोः क्षमया पृथिव्याः । सूर्यस्य भासा धनदस्य लक्ष्म्या; शौर्येण शक्रस्य बलेन विष्णोः ।।"},
{"c": "8.48", "n": "10", "i": 44094, "v": "तुल्यो महात्मा तव कुन्ति पुत्रो; जातोऽदितेर्विष्णुरिवारिहन्ता । स्वेषां जयाय द्विषतां वधाय; ख्यातोऽमितौजाः कुलतन्तुकर्ता ।।"},
{"c": "8.48", "n": "11", "i": 44095, "v": "इत्यन्तरिक्षे शतशृङ्गमूर्ध्नि; तपस्विनां शृण्वतां वागुवाच । एवंविधं त्वां तच्च नाभूत्तवाद्य; देवा हि नूनमनृतं वदन्ति ।।"},
{"c": "8.48", "n": "12", "i": 44096, "v": "तथापरेषामृषिसत्तमानां; श्रुत्वा गिरं पूजयतां सदैव । न संनतिं प्रैमि सुयोधनस्य; न त्वा जानाम्याधिरथेर्भयार्तम् ।।"},
{"c": "8.48", "n": "13", "i": 44097, "v": "त्वष्ट्रा कृतं वाहमकूजनाक्षं; शुभं समास्थाय कपिध्वजं त्वम् । खड्गं गृहीत्वा हेमचित्रं समिद्धं; धनुश्चेदं गाण्डिवं तालमात्रम् । स केशवेनोह्यमानः कथं नु; कर्णाद्भीतो व्यपयातोऽसि पार्थ ।।"},
{"c": "8.48", "n": "14", "i": 44098, "v": "धनुश्चैतत्केशवाय प्रदाय; यन्ताभविष्यस्त्वं रणे चेद्दुरात्मन् । ततोऽहनिष्यत्केशवः कर्णमुग्रं; मरुत्पतिर्वृत्रमिवात्तवज्रः ।।"},
{"c": "8.48", "n": "15", "i": 44099, "v": "मासेऽपतिष्यः पञ्चमे त्वं प्रकृच्छ्रे; न वा गर्भोऽप्यभविष्यः पृथायाः । तत्ते श्रमो राजपुत्राभविष्य;न्न संग्रामादपयातुं दुरात्मन् ।।"},
{"c": "8.49", "t": "संजय उवाच ।"},
{"c": "8.49", "n": "1", "i": 44100, "v": "युधिष्ठिरेणैवमुक्तः कौन्तेयः श्वेतवाहनः । असिं जग्राह संक्रुद्धो जिघांसुर्भरतर्षभम् ।।"},
{"c": "8.49", "n": "2", "i": 44101, "v": "तस्य कोपं समुद्वीक्ष्य चित्तज्ञः केशवस्तदा । उवाच किमिदं पार्थ गृहीतः खड्ग इत्युत ।।"},
{"c": "8.49", "n": "3", "i": 44102, "v": "नेह पश्यामि योद्धव्यं तव किंचिद्धनंजय । ते ध्वस्ता धार्तराष्ट्रा हि सर्वे भीमेन धीमता ।।"},
{"c": "8.49", "n": "4", "i": 44103, "v": "अपयातोऽसि कौन्तेय राजा द्रष्टव्य इत्यपि । स राजा भवता दृष्टः कुशली च युधिष्ठिरः ।।"},
{"c": "8.49", "n": "5", "i": 44104, "v": "तं दृष्ट्वा नृपशार्दूलं शार्दूलसमविक्रमम् । हर्षकाले तु संप्राप्ते कस्मात्त्वा मन्युराविशत् ।।"},
{"c": "8.49", "n": "6", "i": 44105, "v": "न तं पश्यामि कौन्तेय यस्ते वध्यो भवेदिह । कस्माद्भवान्महाखड्गं परिगृह्णाति सत्वरम् ।।"},
{"c": "8.49", "n": "7", "i": 44106, "v": "तत्त्वा पृच्छामि कौन्तेय किमिदं ते चिकीर्षितम् । परामृशसि यत्क्रुद्धः खड्गमद्भुतविक्रम ।।"},
{"c": "8.49", "n": "8", "i": 44107, "v": "एवमुक्तस्तु कृष्णेन प्रेक्षमाणो युधिष्ठिरम् । अर्जुनः प्राह गोविन्दं क्रुद्धः सर्प इव श्वसन् ।।"},
{"c": "8.49", "n": "9", "i": 44108, "v": "दद गाण्डीवमन्यस्मा इति मां योऽभिचोदयेत् । छिन्द्यामहं शिरस्तस्य इत्युपांशुव्रतं मम ।।"},
{"c": "8.49", "n": "10", "i": 44109, "v": "तदुक्तोऽहमदीनात्मन्राज्ञामितपराक्रम । समक्षं तव गोविन्द न तत्क्षन्तुमिहोत्सहे ।।"},
{"c": "8.49", "n": "11", "i": 44110, "v": "तस्मादेनं वधिष्यामि राजानं धर्मभीरुकम् । प्रतिज्ञां पालयिष्यामि हत्वेमं नरसत्तमम् । एतदर्थं मया खड्गो गृहीतो यदुनन्दन ।।"},
{"c": "8.49", "n": "12", "i": 44111, "v": "सोऽहं युधिष्ठिरं हत्वा सत्येऽप्यानृण्यतां गतः । विशोको विज्वरश्चापि भविष्यामि जनार्दन ।।"},
{"c": "8.49", "n": "13", "i": 44112, "v": "किं वा त्वं मन्यसे प्राप्तमस्मिन्काले समुत्थिते । त्वमस्य जगतस्तात वेत्थ सर्वं गतागतम् । तत्तथा प्रकरिष्यामि यथा मां वक्ष्यते भवान् ।।"},
{"c": "8.49", "t": "कृष्ण उवाच ।"},
{"c": "8.49", "n": "14", "i": 44113, "v": "इदानीं पार्थ जानामि न वृद्धाः सेवितास्त्वया । अकाले पुरुषव्याघ्र संरम्भक्रिययानया । न हि धर्मविभागज्ञः कुर्यादेवं धनंजय ।।"},
{"c": "8.49", "n": "15", "i": 44114, "v": "अकार्याणां च कार्याणां संयोगं यः करोति वै । कार्याणामक्रियाणां च स पार्थ पुरुषाधमः ।।"},
{"c": "8.49", "n": "16", "i": 44115, "v": "अनुसृत्य तु ये धर्मं कवयः समुपस्थिताः । समासविस्तरविदां न तेषां वेत्थ निश्चयम् ।।"},
{"c": "8.49", "n": "17", "i": 44116, "v": "अनिश्चयज्ञो हि नरः कार्याकार्यविनिश्चये । अवशो मुह्यते पार्थ यथा त्वं मूढ एव तु ।।"},
{"c": "8.49", "n": "18", "i": 44117, "v": "न हि कार्यमकार्यं वा सुखं ज्ञातुं कथंचन । श्रुतेन ज्ञायते सर्वं तच्च त्वं नावबुध्यसे ।।"},
{"c": "8.49", "n": "19", "i": 44118, "v": "अविज्ञानाद्भवान्यच्च धर्मं रक्षति धर्मवित् । प्राणिनां हि वधं पार्थ धार्मिको नावबुध्यते ।।"},
{"c": "8.49", "n": "20", "i": 44119, "v": "प्राणिनामवधस्तात सर्वज्यायान्मतो मम । अनृतं तु भवेद्वाच्यं न च हिंस्यात्कथंचन ।।"},
{"c": "8.49", "n": "21", "i": 44120, "v": "स कथं भ्रातरं ज्येष्ठं राजानं धर्मकोविदम् । हन्याद्भवान्नरश्रेष्ठ प्राकृतोऽन्यः पुमानिव ।।"},
{"c": "8.49", "n": "22", "i": 44121, "v": "अयुध्यमानस्य वधस्तथाशस्त्रस्य भारत । पराङ्मुखस्य द्रवतः शरणं वाभिगच्छतः । कृताञ्जलेः प्रपन्नस्य न वधः पूज्यते बुधैः ।।"},
{"c": "8.49", "n": "23", "i": 44122, "v": "त्वया चैव व्रतं पार्थ बालेनैव कृतं पुरा । तस्मादधर्मसंयुक्तं मौढ्यात्कर्म व्यवस्यसि ।।"},
{"c": "8.49", "n": "24", "i": 44123, "v": "स गुरुं पार्थ कस्मात्त्वं हन्या धर्ममनुस्मरन् । असंप्रधार्य धर्माणां गतिं सूक्ष्मां दुरन्वयाम् ।।"},
{"c": "8.49", "n": "25", "i": 44124, "v": "इदं धर्मरहस्यं च वक्ष्यामि भरतर्षभ । यद्ब्रूयात्तव भीष्मो वा धर्मज्ञो वा युधिष्ठिरः ।।"},
{"c": "8.49", "n": "26", "i": 44125, "v": "विदुरो वा तथा क्षत्ता कुन्ती वापि यशस्विनी । तत्ते वक्ष्यामि तत्त्वेन तन्निबोध धनंजय ।।"},
{"c": "8.49", "n": "27", "i": 44126, "v": "सत्यस्य वचनं साधु न सत्याद्विद्यते परम् । तत्त्वेनैतत्सुदुर्ज्ञेयं यस्य सत्यमनुष्ठितम् ।।"},
{"c": "8.49", "n": "28", "i": 44127, "v": "भवेत्सत्यमवक्तव्यं वक्तव्यमनृतं भवेत् । सर्वस्वस्यापहारे तु वक्तव्यमनृतं भवेत् ।।"},
{"c": "8.49", "n": "29", "i": 44128, "v": "प्राणात्यये विवाहे च वक्तव्यमनृतं भवेत् । यत्रानृतं भवेत्सत्यं सत्यं चाप्यनृतं भवेत् ।।"},
{"c": "8.49", "n": "30", "i": 44129, "v": "तादृशं पश्यते बालो यस्य सत्यमनुष्ठितम् । सत्यानृते विनिश्चित्य ततो भवति धर्मवित् ।।"},
{"c": "8.49", "n": "31", "i": 44130, "v": "किमाश्चर्यं कृतप्रज्ञः पुरुषोऽपि सुदारुणः । सुमहत्प्राप्नुयात्पुण्यं बलाकोऽन्धवधादिव ।।"},
{"c": "8.49", "n": "32", "i": 44131, "v": "किमाश्चर्यं पुनर्मूढो धर्मकामोऽप्यपण्डितः । सुमहत्प्राप्नुयात्पापमापगामिव कौशिकः ।।"},
{"c": "8.49", "t": "अर्जुन उवाच ।"},
{"c": "8.49", "n": "33", "i": 44132, "v": "आचक्ष्व भगवन्नेतद्यथा विद्यामहं तथा । बलाकान्धाभिसंबद्धं नदीनां कौशिकस्य च ।।"},
{"c": "8.49", "t": "कृष्ण उवाच ।"},
{"c": "8.49", "n": "34", "i": 44133, "v": "मृगव्याधोऽभवत्कश्चिद्बलाको नाम भारत । यात्रार्थं पुत्रदारस्य मृगान्हन्ति न कामतः ।।"},
{"c": "8.49", "n": "35", "i": 44134, "v": "सोऽन्धौ च मातापितरौ बिभर्त्यन्यांश्च संश्रितान् । स्वधर्मनिरतो नित्यं सत्यवागनसूयकः ।।"},
{"c": "8.49", "n": "36", "i": 44135, "v": "स कदाचिन्मृगाँल्लिप्सुर्नान्वविन्दत्प्रयत्नवान् । अथापश्यत्स पीतोदं श्वापदं घ्राणचक्षुषम् ।।"},
{"c": "8.49", "n": "37", "i": 44136, "v": "अदृष्टपूर्वमपि तत्सत्त्वं तेन हतं तदा । अन्वेव च ततो व्योम्नः पुष्पवर्षमवापतत् ।।"},
{"c": "8.49", "n": "38", "i": 44137, "v": "अप्सरोगीतवादित्रैर्नादितं च मनोरमम् । विमानमागमत्स्वर्गान्मृगव्याधनिनीषया ।।"},
{"c": "8.49", "n": "39", "i": 44138, "v": "तद्भूतं सर्वभूतानामभावाय किलार्जुन । तपस्तप्त्वा वरं प्राप्तं कृतमन्धं स्वयंभुवा ।।"},
{"c": "8.49", "n": "40", "i": 44139, "v": "तद्धत्वा सर्वभूतानामभावकृतनिश्चयम् । ततो बलाकः स्वरगादेवं धर्मः सुदुर्विदः ।।"},
{"c": "8.49", "n": "41", "i": 44140, "v": "कौशिकोऽप्यभवद्विप्रस्तपस्वी न बहुश्रुतः । नदीनां संगमे ग्रामाददूरे स किलावसत् ।।"},
{"c": "8.49", "n": "42", "i": 44141, "v": "सत्यं मया सदा वाच्यमिति तस्याभवद्व्रतम् । सत्यवादीति विख्यातः स तदासीद्धनंजय ।।"},
{"c": "8.49", "n": "43", "i": 44142, "v": "अथ दस्युभयात्केचित्तदा तद्वनमाविशन् । दस्यवोऽपि गताः क्रूरा व्यमार्गन्त प्रयत्नतः ।।"},
{"c": "8.49", "n": "44", "i": 44143, "v": "अथ कौशिकमभ्येत्य प्राहुस्तं सत्यवादिनम् । कतमेन पथा याता भगवन्बहवो जनाः । सत्येन पृष्टः प्रब्रूहि यदि तान्वेत्थ शंस नः ।।"},
{"c": "8.49", "n": "45", "i": 44144, "v": "स पृष्टः कौशिकः सत्यं वचनं तानुवाच ह । बहुवृक्षलतागुल्ममेतद्वनमुपाश्रिताः । ततस्ते तान्समासाद्य क्रूरा जघ्नुरिति श्रुतिः ।।"},
{"c": "8.49", "n": "46", "i": 44145, "v": "तेनाधर्मेण महता वाग्दुरुक्तेन कौशिकः । गतः सुकष्टं नरकं सूक्ष्मधर्मेष्वकोविदः । अप्रभूतश्रुतो मूढो धर्माणामविभागवित् ।।"},
{"c": "8.49", "n": "47", "i": 44146, "v": "वृद्धानपृष्ट्वा संदेहं महच्छ्वभ्रमितोऽर्हति । तत्र ते लक्षणोद्देशः कश्चिदेव भविष्यति ।।"},
{"c": "8.49", "n": "48", "i": 44147, "v": "दुष्करं परमज्ञानं तर्केणात्र व्यवस्यति । श्रुतिर्धर्म इति ह्येके वदन्ति बहवो जनाः ।।"},
{"c": "8.49", "n": "49", "i": 44148, "v": "न त्वेतत्प्रतिसूयामि न हि सर्वं विधीयते । प्रभवार्थाय भूतानां धर्मप्रवचनं कृतम् ।।"},
{"c": "8.49", "n": "50", "i": 44149, "v": "धारणाद्धर्ममित्याहुर्धर्मो धारयति प्रजाः । यः स्याद्धारणसंयुक्तः स धर्म इति निश्चयः ।।"},
{"c": "8.49", "n": "51", "i": 44150, "v": "येऽन्यायेन जिहीर्षन्तो जना इच्छन्ति कर्हिचित् । अकूजनेन चेन्मोक्षो नात्र कूजेत्कथंचन ।।"},
{"c": "8.49", "n": "52", "i": 44151, "v": "अवश्यं कूजितव्यं वा शङ्केरन्वाप्यकूजतः । श्रेयस्तत्रानृतं वक्तुं सत्यादिति विचारितम् ।।"},
{"c": "8.49", "n": "53", "i": 44152, "v": "प्राणात्यये विवाहे वा सर्वज्ञातिधनक्षये । नर्मण्यभिप्रवृत्ते वा प्रवक्तव्यं मृषा भवेत् । अधर्मं नात्र पश्यन्ति धर्मतत्त्वार्थदर्शिनः ।।"},
{"c": "8.49", "n": "54", "i": 44153, "v": "यः स्तेनैः सह संबन्धान्मुच्यते शपथैरपि । श्रेयस्तत्रानृतं वक्तुं तत्सत्यमविचारितम् ।।"},
{"c": "8.49", "n": "55", "i": 44154, "v": "न च तेभ्यो धनं देयं शक्ये सति कथंचन । पापेभ्यो हि धनं दत्तं दातारमपि पीडयेत् । तस्माद्धर्मार्थमनृतमुक्त्वा नानृतवाग्भवेत् ।।"},
{"c": "8.49", "n": "56", "i": 44155, "v": "एष ते लक्षणोद्देशः समुद्दिष्टो यथाविधि । एतच्छ्रुत्वा ब्रूहि पार्थ यदि वध्यो युधिष्ठिरः ।।"},
{"c": "8.49", "t": "अर्जुन उवाच ।"},
{"c": "8.49", "n": "57", "i": 44156, "v": "यथा ब्रूयान्महाप्राज्ञो यथा ब्रूयान्महामतिः । हितं चैव यथास्माकं तथैतद्वचनं तव ।।"},
{"c": "8.49", "n": "58", "i": 44157, "v": "भवान्मातृसमोऽस्माकं तथा पितृसमोऽपि च । गतिश्च परमा कृष्ण तेन ते वाक्यमद्भुतम् ।।"},
{"c": "8.49", "n": "59", "i": 44158, "v": "न हि ते त्रिषु लोकेषु विद्यतेऽविदितं क्वचित् । तस्माद्भवान्परं धर्मं वेद सर्वं यथातथम् ।।"},
{"c": "8.49", "n": "60", "i": 44159, "v": "अवध्यं पाण्डवं मन्ये धर्मराजं युधिष्ठिरम् । तस्मिन्समयसंयोगे ब्रूहि किंचिदनुग्रहम् । इदं चापरमत्रैव शृणु हृत्स्थं विवक्षितम् ।।"},
{"c": "8.49", "n": "61", "i": 44160, "v": "जानासि दाशार्ह मम व्रतं त्वं; यो मां ब्रूयात्कश्चन मानुषेषु । अन्यस्मै त्वं गाण्डिवं देहि पार्थ; यस्त्वत्तोऽस्त्रैर्भविता वा विशिष्टः ।।"},
{"c": "8.49", "n": "62", "i": 44161, "v": "हन्यामहं केशव तं प्रसह्य; भीमो हन्यात्तूबरकेति चोक्तः । तन्मे राजा प्रोक्तवांस्ते समक्षं; धनुर्देहीत्यसकृद्वृष्णिसिंह ।।"},
{"c": "8.49", "n": "63", "i": 44162, "v": "तं हत्वा चेत्केशव जीवलोके; स्थाता कालं नाहमप्यल्पमात्रम् । सा च प्रतिज्ञा मम लोकप्रबुद्धा; भवेत्सत्या धर्मभृतां वरिष्ठ । यथा जीवेत्पाण्डवोऽहं च कृष्ण; तथा बुद्धिं दातुमद्यार्हसि त्वम् ।।"},
{"c": "8.49", "t": "वासुदेव उवाच ।"},
{"c": "8.49", "n": "64", "i": 44163, "v": "राजा श्रान्तो जगतो विक्षतश्च; कर्णेन संख्ये निशितैर्बाणसंघैः । तस्मात्पार्थ त्वां परुषाण्यवोच;त्कर्णे द्यूतं ह्यद्य रणे निबद्धम् ।।"},
{"c": "8.49", "n": "65", "i": 44164, "v": "तस्मिन्हते कुरवो निर्जिताः स्यु;रेवंबुद्धिः पार्थिवो धर्मपुत्रः । यदावमानं लभते महान्तं; तदा जीवन्मृत इत्युच्यते सः ।।"},
{"c": "8.49", "n": "66", "i": 44165, "v": "तन्मानितः पार्थिवोऽयं सदैव; त्वया सभीमेन तथा यमाभ्याम् । वृद्धैश्च लोके पुरुषप्रवीरै;स्तस्यावमानं कलया त्वं प्रयुङ्क्ष्व ।।"},
{"c": "8.49", "n": "67", "i": 44166, "v": "त्वमित्यत्रभवन्तं त्वं ब्रूहि पार्थ युधिष्ठिरम् । त्वमित्युक्तो हि निहतो गुरुर्भवति भारत ।।"},
{"c": "8.49", "n": "68", "i": 44167, "v": "एवमाचर कौन्तेय धर्मराजे युधिष्ठिरे । अधर्मयुक्तं संयोगं कुरुष्वैवं कुरूद्वह ।।"},
{"c": "8.49", "n": "69", "i": 44168, "v": "अथर्वाङ्गिरसी ह्येषा श्रुतीनामुत्तमा श्रुतिः । अविचार्यैव कार्यैषा श्रेयःकामैर्नरैः सदा ।।"},
{"c": "8.49", "n": "70", "i": 44169, "v": "वधो ह्ययं पाण्डव धर्मराज्ञ;स्त्वत्तो युक्तो वेत्स्यते चैवमेषः । ततोऽस्य पादावभिवाद्य पश्चा;च्छमं ब्रूयाः सान्त्वपूर्वं च पार्थम् ।।"},
{"c": "8.49", "n": "71", "i": 44170, "v": "भ्राता प्राज्ञस्तव कोपं न जातु; कुर्याद्राजा कंचन पाण्डवेयः । मुक्तोऽनृताद्भ्रातृवधाच्च पार्थ; हृष्टः कर्णं त्वं जहि सूतपुत्रम् ।।"},
{"c": "8.49", "t": "संजय उवाच ।"},
{"c": "8.49", "n": "72", "i": 44171, "v": "इत्येवमुक्तस्तु जनार्दनेन; पार्थः प्रशस्याथ सुहृद्वधं तम् । ततोऽब्रवीदर्जुनो धर्मराज;मनुक्तपूर्वं परुषं प्रसह्य ।।"},
{"c": "8.49", "n": "73", "i": 44172, "v": "मा त्वं राजन्व्याहर व्याहरत्सु; न तिष्ठसे क्रोशमात्रे रणार्धे । भीमस्तु मामर्हति गर्हणाय; यो युध्यते सर्वयोधप्रवीरः ।।"},
{"c": "8.49", "n": "74", "i": 44173, "v": "काले हि शत्रून्प्रतिपीड्य संख्ये; हत्वा च शूरान्पृथिवीपतींस्तान् । यः कुञ्जराणामधिकं सहस्रं; हत्वानदत्तुमुलं सिंहनादम् ।।"},
{"c": "8.49", "n": "75", "i": 44174, "v": "सुदुष्करं कर्म करोति वीरः; कर्तुं यथा नार्हसि त्वं कदाचित् । रथादवप्लुत्य गदां परामृशं;स्तया निहन्त्यश्वनरद्विपान्रणे ।।"},
{"c": "8.49", "n": "76", "i": 44175, "v": "वरासिना वाजिरथाश्वकुञ्जरां;स्तथा रथाङ्गैर्धनुषा च हन्त्यरीन् । प्रमृद्य पद्भ्यामहितान्निहन्ति यः; पुनश्च दोर्भ्यां शतमन्युविक्रमः ।।"},
{"c": "8.49", "n": "77", "i": 44176, "v": "महाबलो वैश्रवणान्तकोपमः; प्रसह्य हन्ता द्विषतां यथार्हम् । स भीमसेनोऽर्हति गर्हणां मे; न त्वं नित्यं रक्ष्यसे यः सुहृद्भिः ।।"},
{"c": "8.49", "n": "78", "i": 44177, "v": "महारथान्नागवरान्हयांश्च; पदातिमुख्यानपि च प्रमथ्य । एको भीमो धार्तराष्ट्रेषु मग्नः; स मामुपालब्धुमरिंदमोऽर्हति ।।"},
{"c": "8.49", "n": "79", "i": 44178, "v": "कलिङ्गवङ्गाङ्गनिषादमागधा;न्सदामदान्नीलबलाहकोपमान् । निहन्ति यः शत्रुगणाननेकशः; स माभिवक्तुं प्रभवत्यनागसम् ।।"},
{"c": "8.49", "n": "80", "i": 44179, "v": "सुयुक्तमास्थाय रथं हि काले; धनुर्विकर्षञ्शरपूर्णमुष्टिः । सृजत्यसौ शरवर्षाणि वीरो; महाहवे मेघ इवाम्बुधाराः ।।"},
{"c": "8.49", "n": "81", "i": 44180, "v": "बलं तु वाचि द्विजसत्तमानां; क्षात्रं बुधा बाहुबलं वदन्ति । त्वं वाग्बलो भारत निष्ठुरश्च; त्वमेव मां वेत्सि यथाविधोऽहम् ।।"},
{"c": "8.49", "n": "82", "i": 44181, "v": "यतामि नित्यं तव कर्तुमिष्टं; दारैः सुतैर्जीवितेनात्मना च । एवं च मां वाग्विशिखैर्निहंसि; त्वत्तः सुखं न वयं विद्म किंचित् ।।"},
{"c": "8.49", "n": "83", "i": 44182, "v": "अवामंस्था मां द्रौपदीतल्पसंस्थो; महारथान्प्रतिहन्मि त्वदर्थे । तेनातिशङ्की भारत निष्ठुरोऽसि; त्वत्तः सुखं नाभिजानामि किंचित् ।।"},
{"c": "8.49", "n": "84", "i": 44183, "v": "प्रोक्तः स्वयं सत्यसंधेन मृत्यु;स्तव प्रियार्थं नरदेव युद्धे । वीरः शिखण्डी द्रौपदोऽसौ महात्मा; मयाभिगुप्तेन हतश्च तेन ।।"},
{"c": "8.49", "n": "85", "i": 44184, "v": "न चाभिनन्दामि तवाधिराज्यं; यतस्त्वमक्षेष्वहिताय सक्तः । स्वयं कृत्वा पापमनार्यजुष्ट;मेभिर्युद्धे तर्तुमिच्छस्यरींस्तु ।।"},
{"c": "8.49", "n": "86", "i": 44185, "v": "अक्षेषु दोषा बहवो विधर्माः; श्रुतास्त्वया सहदेवोऽब्रवीद्यान् । तान्नैषि संतर्तुमसाधुजुष्टा;न्येन स्म सर्वे निरयं प्रपन्नाः ।।"},
{"c": "8.49", "n": "87", "i": 44186, "v": "त्वं देविता त्वत्कृते राज्यनाश;स्त्वत्संभवं व्यसनं नो नरेन्द्र । मास्मान्क्रूरैर्वाक्प्रतोदैस्तुद त्वं; भूयो राजन्कोपयन्नल्पभाग्यान् ।।"},
{"c": "8.49", "n": "88", "i": 44187, "v": "एता वाचः परुषाः सव्यसाची; स्थिरप्रज्ञं श्रावयित्वा ततक्ष । तदानुतेपे सुरराजपुत्रो; विनिःश्वसंश्चाप्यसिमुद्बबर्ह ।।"},
{"c": "8.49", "n": "89", "i": 44188, "v": "तमाह कृष्णः किमिदं पुनर्भवा;न्विकोशमाकाशनिभं करोत्यसिम् । प्रब्रूहि सत्यं पुनरुत्तरं विधे;र्वचः प्रवक्ष्याम्यहमर्थसिद्धये ।।"},
{"c": "8.49", "n": "90", "i": 44189, "v": "इत्येव पृष्टः पुरुषोत्तमेन; सुदुःखितः केशवमाह वाक्यम् । अहं हनिष्ये स्वशरीरमेव; प्रसह्य येनाहितमाचरं वै ।।"},
{"c": "8.49", "n": "91", "i": 44190, "v": "निशम्य तत्पार्थवचोऽब्रवीदिदं; धनंजयं धर्मभृतां वरिष्ठः । प्रब्रूहि पार्थ स्वगुणानिहात्मन;स्तथा स्वहार्दं भवतीह सद्यः ।।"},
{"c": "8.49", "n": "92", "i": 44191, "v": "तथास्तु कृष्णेत्यभिनन्द्य वाक्यं; धनंजयः प्राह धनुर्विनाम्य । युधिष्ठिरं धर्मभृतां वरिष्ठं; शृणुष्व राजन्निति शक्रसूनुः ।।"},
{"c": "8.49", "n": "93", "i": 44192, "v": "न मादृशोऽन्यो नरदेव विद्यते; धनुर्धरो देवमृते पिनाकिनम् । अहं हि तेनानुमतो महात्मना; क्षणेन हन्यां सचराचरं जगत् ।।"},
{"c": "8.49", "n": "94", "i": 44193, "v": "मया हि राजन्सदिगीश्वरा दिशो; विजित्य सर्वा भवतः कृता वशे । स राजसूयश्च समाप्तदक्षिणः; सभा च दिव्या भवतो ममौजसा ।।"},
{"c": "8.49", "n": "95", "i": 44194, "v": "पाणौ पृषत्का लिखिता ममेमे; धनुश्च संख्ये विततं सबाणम् । पादौ च मे सशरौ सहध्वजौ; न मादृशं युद्धगतं जयन्ति ।।"},
{"c": "8.49", "n": "96", "i": 44195, "v": "हता उदीच्या निहताः प्रतीच्याः; प्राच्या निरस्ता दाक्षिणात्या विशस्ताः । संशप्तकानां किंचिदेवावशिष्टं; सर्वस्य सैन्यस्य हतं मयार्धम् ।।"},
{"c": "8.49", "n": "97", "i": 44196, "v": "शेते मया निहता भारती च; चमू राजन्देवचमूप्रकाशा । ये नास्त्रज्ञास्तानहं हन्मि शस्त्रै;स्तस्माल्लोकं नेह करोमि भस्मसात् ।।"},
{"c": "8.49", "n": "98", "i": 44197, "v": "इत्येवमुक्त्वा पुनराह पार्थो; युधिष्ठिरं धर्मभृतां वरिष्ठम् । अप्यपुत्रा तेन राधा भवित्री; कुन्ती मया वा तदृतं विद्धि राजन् । प्रसीद राजन्क्षम यन्मयोक्तं; काले भवान्वेत्स्यति तन्नमस्ते ।।"},
{"c": "8.49", "n": "99", "i": 44198, "v": "प्रसाद्य राजानममित्रसाहं; स्थितोऽब्रवीच्चैनमभिप्रपन्नः । याम्येष भीमं समरात्प्रमोक्तुं; सर्वात्मना सूतपुत्रं च हन्तुम् ।।"},
{"c": "8.49", "n": "100", "i": 44199, "v": "तव प्रियार्थं मम जीवितं हि; ब्रवीमि सत्यं तदवेहि राजन् । इति प्रायादुपसंगृह्य पादौ; समुत्थितो दीप्ततेजाः किरीटी । नेदं चिरात्क्षिप्रमिदं भविष्य;त्यावर्ततेऽसावभियामि चैनम् ।।"},
{"c": "8.49", "n": "101", "i": 44200, "v": "एतच्छ्रुत्वा पाण्डवो धर्मराजो; भ्रातुर्वाक्यं परुषं फल्गुनस्य । उत्थाय तस्माच्छयनादुवाच; पार्थं ततो दुःखपरीतचेताः ।।"},
{"c": "8.49", "n": "102", "i": 44201, "v": "कृतं मया पार्थ यथा न साधु; येन प्राप्तं व्यसनं वः सुघोरम् । तस्माच्छिरश्छिन्द्धि ममेदमद्य; कुलान्तकस्याधमपूरुषस्य ।।"},
{"c": "8.49", "n": "103", "i": 44202, "v": "पापस्य पापव्यसनान्वितस्य; विमूढबुद्धेरलसस्य भीरोः । वृद्धावमन्तुः परुषस्य चैव; किं ते चिरं मामनुवृत्य रूक्षम् ।।"},
{"c": "8.49", "n": "104", "i": 44203, "v": "गच्छाम्यहं वनमेवाद्य पापः; सुखं भवान्वर्ततां मद्विहीनः । योग्यो राजा भीमसेनो महात्मा; क्लीबस्य वा मम किं राज्यकृत्यम् ।।"},
{"c": "8.49", "n": "105", "i": 44204, "v": "न चास्मि शक्तः परुषाणि सोढुं; पुनस्तवेमानि रुषान्वितस्य । भीमोऽस्तु राजा मम जीवितेन; किं कार्यमद्यावमतस्य वीर ।।"},
{"c": "8.49", "n": "106", "i": 44205, "v": "इत्येवमुक्त्वा सहसोत्पपात; राजा ततस्तच्छयनं विहाय । इयेष निर्गन्तुमथो वनाय; तं वासुदेवः प्रणतोऽभ्युवाच ।।"},
{"c": "8.49", "n": "107", "i": 44206, "v": "राजन्विदितमेतत्ते यथा गाण्डीवधन्वनः । प्रतिज्ञा सत्यसंधस्य गाण्डीवं प्रति विश्रुता ।।"},
{"c": "8.49", "n": "108", "i": 44207, "v": "ब्रूयाद्य एवं गाण्डीवं देह्यन्यस्मै त्वमित्युत । स वध्योऽस्य पुमाँल्लोके त्वया चोक्तोऽयमीदृशम् ।।"},
{"c": "8.49", "n": "109", "i": 44208, "v": "अतः सत्यां प्रतिज्ञां तां पार्थेन परिरक्षता । मच्छन्दादवमानोऽयं कृतस्तव महीपते । गुरूणामवमानो हि वध इत्यभिधीयते ।।"},
{"c": "8.49", "n": "110", "i": 44209, "v": "तस्मात्त्वं वै महाबाहो मम पार्थस्य चोभयोः । व्यतिक्रममिमं राजन्संक्षमस्वार्जुनं प्रति ।।"},
{"c": "8.49", "n": "111", "i": 44210, "v": "शरणं त्वां महाराज प्रपन्नौ स्व उभावपि । क्षन्तुमर्हसि मे राजन्प्रणतस्याभियाचतः ।।"},
{"c": "8.49", "n": "112", "i": 44211, "v": "राधेयस्याद्य पापस्य भूमिः पास्यति शोणितम् । सत्यं ते प्रतिजानामि हतं विद्ध्यद्य सूतजम् । यस्येच्छसि वधं तस्य गतमेवाद्य जीवितम् ।।"},
{"c": "8.49", "n": "113", "i": 44212, "v": "इति कृष्णवचः श्रुत्वा धर्मराजो युधिष्ठिरः । ससंभ्रमं हृषीकेशमुत्थाप्य प्रणतं तदा । कृताञ्जलिमिदं वाक्यमुवाचानन्तरं वचः ।।"},
{"c": "8.49", "n": "114", "i": 44213, "v": "एवमेतद्यथात्थ त्वमस्त्येषोऽतिक्रमो मम । अनुनीतोऽस्मि गोविन्द तारितश्चाद्य माधव । मोक्षिता व्यसनाद्घोराद्वयमद्य त्वयाच्युत ।।"},
{"c": "8.49", "n": "115", "i": 44214, "v": "भवन्तं नाथमासाद्य आवां व्यसनसागरात् । घोरादद्य समुत्तीर्णावुभावज्ञानमोहितौ ।।"},
{"c": "8.49", "n": "116", "i": 44215, "v": "त्वद्बुद्धिप्लवमासाद्य दुःखशोकार्णवाद्वयम् । समुत्तीर्णाः सहामात्याः सनाथाः स्म त्वयाच्युत ।।"},
{"c": "8.50", "t": "संजय उवाच ।"},
{"c": "8.50", "n": "1", "i": 44216, "v": "इति स्म कृष्णवचनात्प्रत्युच्चार्य युधिष्ठिरम् । बभूव विमनाः पार्थः किंचित्कृत्वेव पातकम् ।।"},
{"c": "8.50", "n": "2", "i": 44217, "v": "ततोऽब्रवीद्वासुदेवः प्रहसन्निव पाण्डवम् । कथं नाम भवेदेतद्यदि त्वं पार्थ धर्मजम् । असिना तीक्ष्णधारेण हन्या धर्मे व्यवस्थितम् ।।"},
{"c": "8.50", "n": "3", "i": 44218, "v": "त्वमित्युक्त्वैव राजानमेवं कश्मलमाविशः । हत्वा तु नृपतिं पार्थ अकरिष्यः किमुत्तरम् । एवं सुदुर्विदो धर्मो मन्दप्रज्ञैर्विशेषतः ।।"},
{"c": "8.50", "n": "4", "i": 44219, "v": "स भवान्धर्मभीरुत्वाद्ध्रुवमैष्यन्महत्तमः । नरकं घोररूपं च भ्रातुर्ज्येष्ठस्य वै वधात् ।।"},
{"c": "8.50", "n": "5", "i": 44220, "v": "स त्वं धर्मभृतां श्रेष्ठं राजानं धर्मसंहितम् । प्रसादय कुरुश्रेष्ठमेतदत्र मतं मम ।।"},
{"c": "8.50", "n": "6", "i": 44221, "v": "प्रसाद्य भक्त्या राजानं प्रीतं चैव युधिष्ठिरम् । प्रयामस्त्वरिता योद्धुं सूतपुत्ररथं प्रति ।।"},
{"c": "8.50", "n": "7", "i": 44222, "v": "हत्वा सुदुर्जयं कर्णं त्वमद्य निशितैः शरैः । विपुलां प्रीतिमाधत्स्व धर्मपुत्रस्य मानद ।।"},
{"c": "8.50", "n": "8", "i": 44223, "v": "एतदत्र महाबाहो प्राप्तकालं मतं मम । एवं कृते कृतं चैव तव कार्यं भविष्यति ।।"},
{"c": "8.50", "n": "9", "i": 44224, "v": "ततोऽर्जुनो महाराज लज्जया वै समन्वितः । धर्मराजस्य चरणौ प्रपेदे शिरसानघ ।।"},
{"c": "8.50", "n": "10", "i": 44225, "v": "उवाच भरतश्रेष्ठ प्रसीदेति पुनः पुनः । क्षमस्व राजन्यत्प्रोक्तं धर्मकामेन भीरुणा ।।"},
{"c": "8.50", "n": "11", "i": 44226, "v": "पादयोः पतितं दृष्ट्वा धर्मराजो युधिष्ठिरः । धनंजयममित्रघ्नं रुदन्तं भरतर्षभ ।।"},
{"c": "8.50", "n": "12", "i": 44227, "v": "उत्थाप्य भ्रातरं राजा धर्मराजो धनंजयम् । समाश्लिष्य च सस्नेहं प्ररुरोद महीपतिः ।।"},
{"c": "8.50", "n": "13", "i": 44228, "v": "रुदित्वा तु चिरं कालं भ्रातरौ सुमहाद्युती । कृतशौचौ नरव्याघ्रौ प्रीतिमन्तौ बभूवतुः ।।"},
{"c": "8.50", "n": "14", "i": 44229, "v": "तत आश्लिष्य स प्रेम्णा मूर्ध्नि चाघ्राय पाण्डवम् । प्रीत्या परमया युक्तः प्रस्मयंश्चाब्रवीज्जयम् ।।"},
{"c": "8.50", "n": "15", "i": 44230, "v": "कर्णेन मे महाबाहो सर्वसैन्यस्य पश्यतः । कवचं च ध्वजश्चैव धनुः शक्तिर्हया गदा । शरैः कृत्ता महेष्वास यतमानस्य संयुगे ।।"},
{"c": "8.50", "n": "16", "i": 44231, "v": "सोऽहं ज्ञात्वा रणे तस्य कर्म दृष्ट्वा च फल्गुन । व्यवसीदामि दुःखेन न च मे जीवितं प्रियम् ।।"},
{"c": "8.50", "n": "17", "i": 44232, "v": "तमद्य यदि वै वीर न हनिष्यसि सूतजम् । प्राणानेव परित्यक्ष्ये जीवितार्थो हि को मम ।।"},
{"c": "8.50", "n": "18", "i": 44233, "v": "एवमुक्तः प्रत्युवाच विजयो भरतर्षभ । सत्येन ते शपे राजन्प्रसादेन तवैव च । भीमेन च नरश्रेष्ठ यमाभ्यां च महीपते ।।"},
{"c": "8.50", "n": "19", "i": 44234, "v": "यथाद्य समरे कर्णं हनिष्यामि हतोऽथ वा । महीतले पतिष्यामि सत्येनायुधमालभे ।।"},
{"c": "8.50", "n": "20", "i": 44235, "v": "एवमाभाष्य राजानमब्रवीन्माधवं वचः । अद्य कर्णं रणे कृष्ण सूदयिष्ये न संशयः । तदनुध्याहि भद्रं ते वधं तस्य दुरात्मनः ।।"},
{"c": "8.50", "n": "21", "i": 44236, "v": "एवमुक्तोऽब्रवीत्पार्थं केशवो राजसत्तम । शक्तोऽस्मि भरतश्रेष्ठ यत्नं कर्तुं यथाबलम् ।।"},
{"c": "8.50", "n": "22", "i": 44237, "v": "एवं चापि हि मे कामो नित्यमेव महारथ । कथं भवान्रणे कर्णं निहन्यादिति मे मतिः ।।"},
{"c": "8.50", "n": "23", "i": 44238, "v": "भूयश्चोवाच मतिमान्माधवो धर्मनन्दनम् । युधिष्ठिरेमं बीभत्सुं त्वं सान्त्वयितुमर्हसि । अनुज्ञातुं च कर्णस्य वधायाद्य दुरात्मनः ।।"},
{"c": "8.50", "n": "24", "i": 44239, "v": "श्रुत्वा ह्ययमहं चैव त्वां कर्णशरपीडितम् । प्रवृत्तिं ज्ञातुमायाताविह पाण्डवनन्दन ।।"},
{"c": "8.50", "n": "25", "i": 44240, "v": "दिष्ट्यासि राजन्निरुजो दिष्ट्या न ग्रहणं गतः । परिसान्त्वय बीभत्सुं जयमाशाधि चानघ ।।"},
{"c": "8.50", "t": "युधिष्ठिर उवाच ।"},
{"c": "8.50", "n": "26", "i": 44241, "v": "एह्येहि पार्थ बीभत्सो मां परिष्वज पाण्डव । वक्तव्यमुक्तोऽस्म्यहितं त्वया क्षान्तं च तन्मया ।।"},
{"c": "8.50", "n": "27", "i": 44242, "v": "अहं त्वामनुजानामि जहि कर्णं धनंजय । मन्युं च मा कृथाः पार्थ यन्मयोक्तोऽसि दारुणम् ।।"},
{"c": "8.50", "t": "संजय उवाच ।"},
{"c": "8.50", "n": "28", "i": 44243, "v": "ततो धनंजयो राजञ्शिरसा प्रणतस्तदा । पादौ जग्राह पाणिभ्यां भ्रातुर्ज्येष्ठस्य मारिष ।।"},
{"c": "8.50", "n": "29", "i": 44244, "v": "समुत्थाप्य ततो राजा परिष्वज्य च पीडितम् । मूर्ध्न्युपाघ्राय चैवैनमिदं पुनरुवाच ह ।।"},
{"c": "8.50", "n": "30", "i": 44245, "v": "धनंजय महाबाहो मानितोऽस्मि दृढं त्वया । माहात्म्यं विजयं चैव भूयः प्राप्नुहि शाश्वतम् ।।"},
{"c": "8.50", "t": "अर्जुन उवाच ।"},
{"c": "8.50", "n": "31", "i": 44246, "v": "अद्य तं पापकर्माणं सानुबन्धं रणे शरैः । नयाम्यन्तं समासाद्य राधेयं बलगर्वितम् ।।"},
{"c": "8.50", "n": "32", "i": 44247, "v": "येन त्वं पीडितो बाणैर्दृढमायम्य कार्मुकम् । तस्याद्य कर्मणः कर्णः फलं प्राप्स्यति दारुणम् ।।"},
{"c": "8.50", "n": "33", "i": 44248, "v": "अद्य त्वामहमेष्यामि कर्णं हत्वा महीपते । सभाजयितुमाक्रन्दादिति सत्यं ब्रवीमि ते ।।"},
{"c": "8.50", "n": "34", "i": 44249, "v": "नाहत्वा विनिवर्तेऽहं कर्णमद्य रणाजिरात् । इति सत्येन ते पादौ स्पृशामि जगतीपते ।।"},
{"c": "8.50", "t": "संजय उवाच ।"},
{"c": "8.50", "n": "35", "i": 44250, "v": "प्रसाद्य धर्मराजानं प्रहृष्टेनान्तरात्मना । पार्थः प्रोवाच गोविन्दं सूतपुत्रवधोद्यतः ।।"},
{"c": "8.50", "n": "36", "i": 44251, "v": "कल्प्यतां च रथो भूयो युज्यन्तां च हयोत्तमाः । आयुधानि च सर्वाणि सज्ज्यन्तां वै महारथे ।।"},
{"c": "8.50", "n": "37", "i": 44252, "v": "उपावृत्ताश्च तुरगाः शिक्षिताश्चाश्वसादिनः । रथोपकरणैः सर्वैरुपायान्तु त्वरान्विताः ।।"},
{"c": "8.50", "n": "38", "i": 44253, "v": "एवमुक्ते महाराज फल्गुनेन महात्मना । उवाच दारुकं कृष्णः कुरु सर्वं यथाब्रवीत् । अर्जुनो भरतश्रेष्ठः श्रेष्ठः सर्वधनुष्मताम् ।।"},
{"c": "8.50", "n": "39", "i": 44254, "v": "आज्ञप्तस्त्वथ कृष्णेन दारुको राजसत्तम । योजयामास स रथं वैयाघ्रं शत्रुतापनम् ।।"},
{"c": "8.50", "n": "40", "i": 44255, "v": "युक्तं तु रथमास्थाय दारुकेण महात्मना । आपृच्छ्य धर्मराजानं ब्राह्मणान्स्वस्ति वाच्य च । समङ्गलस्वस्त्ययनमारुरोह रथोत्तमम् ।।"},
{"c": "8.50", "n": "41", "i": 44256, "v": "तस्य राजा महाप्राज्ञो धर्मराजो युधिष्ठिरः । आशिषोऽयुङ्क्त परमा युक्ताः कर्णवधं प्रति ।।"},
{"c": "8.50", "n": "42", "i": 44257, "v": "तं प्रयान्तं महेष्वासं दृष्ट्वा भूतानि भारत । निहतं मेनिरे कर्णं पाण्डवेन महात्मना ।।"},
{"c": "8.50", "n": "43", "i": 44258, "v": "बभूवुर्विमलाः सर्वा दिशो राजन्समन्ततः । चाषाश्च शतपत्राश्च क्रौञ्चाश्चैव जनेश्वर । प्रदक्षिणमकुर्वन्त तदा वै पाण्डुनन्दनम् ।।"},
{"c": "8.50", "n": "44", "i": 44259, "v": "बहवः पक्षिणो राजन्पुंनामानः शुभाः शिवाः । त्वरयन्तोऽर्जुनं युद्धे हृष्टरूपा ववाशिरे ।।"},
{"c": "8.50", "n": "45", "i": 44260, "v": "कङ्का गृध्रा वडाश्चैव वायसाश्च विशां पते । अग्रतस्तस्य गच्छन्ति भक्ष्यहेतोर्भयानकाः ।।"},
{"c": "8.50", "n": "46", "i": 44261, "v": "निमित्तानि च धन्यानि पार्थस्य प्रशशंसिरे । विनाशमरिसैन्यानां कर्णस्य च वधं तथा ।।"},
{"c": "8.50", "n": "47", "i": 44262, "v": "प्रयातस्याथ पार्थस्य महान्स्वेदो व्यजायत । चिन्ता च विपुला जज्ञे कथं न्वेतद्भविष्यति ।।"},
{"c": "8.50", "n": "48", "i": 44263, "v": "ततो गाण्डीवधन्वानमब्रवीन्मधुसूदनः । दृष्ट्वा पार्थं तदायस्तं चिन्तापरिगतं तदा ।।"},
{"c": "8.50", "n": "49", "i": 44264, "v": "गाण्डीवधन्वन्संग्रामे ये त्वया धनुषा जिताः । न तेषां मानुषो जेता त्वदन्य इह विद्यते ।।"},
{"c": "8.50", "n": "50", "i": 44265, "v": "दृष्टा हि बहवः शूराः शक्रतुल्यपराक्रमाः । त्वां प्राप्य समरे वीरं ये गताः परमां गतिम् ।।"},
{"c": "8.50", "n": "51", "i": 44266, "v": "को हि द्रोणं च भीष्मं च भगदत्तं च मारिष । विन्दानुविन्दावावन्त्यौ काम्बोजं च सुदक्षिणम् ।।"},
{"c": "8.50", "n": "52", "i": 44267, "v": "श्रुतायुषं महावीर्यमच्युतायुषमेव च । प्रत्युद्गम्य भवेत्क्षेमी यो न स्यात्त्वमिव क्षमी ।।"},
{"c": "8.50", "n": "53", "i": 44268, "v": "तव ह्यस्त्राणि दिव्यानि लाघवं बलमेव च । वेधः पातश्च लक्षश्च योगश्चैव तवार्जुन । असंमोहश्च युद्धेषु विज्ञानस्य च संनतिः ।।"},
{"c": "8.50", "n": "54", "i": 44269, "v": "भवान्देवासुरान्सर्वान्हन्यात्सहचराचरान् । पृथिव्यां हि रणे पार्थ न योद्धा त्वत्समः पुमान् ।।"},
{"c": "8.50", "n": "55", "i": 44270, "v": "धनुर्ग्रहा हि ये केचित्क्षत्रिया युद्धदुर्मदाः । आ देवात्त्वत्समं तेषां न पश्यामि शृणोमि वा ।।"},
{"c": "8.50", "n": "56", "i": 44271, "v": "ब्रह्मणा च प्रजाः सृष्टा गाण्डीवं च महाद्भुतम् । येन त्वं युध्यसे पार्थ तस्मान्नास्ति त्वया समः ।।"},
{"c": "8.50", "n": "57", "i": 44272, "v": "अवश्यं तु मया वाच्यं यत्पथ्यं तव पाण्डव । मावमंस्था महाबाहो कर्णमाहवशोभिनम् ।।"},
{"c": "8.50", "n": "58", "i": 44273, "v": "कर्णो हि बलवान्धृष्टः कृतास्त्रश्च महारथः । कृती च चित्रयोधी च देशे काले च कोविदः ।।"},
{"c": "8.50", "n": "59", "i": 44274, "v": "तेजसा वह्निसदृशो वायुवेगसमो जवे । अन्तकप्रतिमः क्रोधे सिंहसंहननो बली ।।"},
{"c": "8.50", "n": "60", "i": 44275, "v": "अयोरत्निर्महाबाहुर्व्यूढोरस्कः सुदुर्जयः । अतिमानी च शूरश्च प्रवीरः प्रियदर्शनः ।।"},
{"c": "8.50", "n": "61", "i": 44276, "v": "सर्वैर्योधगुणैर्युक्तो मित्राणामभयंकरः । सततं पाण्डवद्वेषी धार्तराष्ट्रहिते रतः ।।"},
{"c": "8.50", "n": "62", "i": 44277, "v": "सर्वैरवध्यो राधेयो देवैरपि सवासवैः । ऋते त्वामिति मे बुद्धिस्त्वमद्य जहि सूतजम् ।।"},
{"c": "8.50", "n": "63", "i": 44278, "v": "देवैरपि हि संयत्तैर्बिभ्रद्भिर्मांसशोणितम् । अशक्यः समरे जेतुं सर्वैरपि युयुत्सुभिः ।।"},
{"c": "8.50", "n": "64", "i": 44279, "v": "दुरात्मानं पापमतिं नृशंसं; दुष्टप्रज्ञं पाण्डवेयेषु नित्यम् । हीनस्वार्थं पाण्डवेयैर्विरोधे; हत्वा कर्णं धिष्ठितार्थो भवाद्य ।।"},
{"c": "8.50", "n": "65", "i": 44280, "v": "वीरं मन्यत आत्मानं येन पापः सुयोधनः । तमद्य मूलं पापानां जय सौतिं धनंजय ।।"},
{"c": "8.51", "t": "संजय उवाच ।"},
{"c": "8.51", "n": "1", "i": 44281, "v": "ततः पुनरमेयात्मा केशवोऽर्जुनमब्रवीत् । कृतसंकल्पमायस्तं वधे कर्णस्य सर्वशः ।।"},
{"c": "8.51", "n": "2", "i": 44282, "v": "अद्य सप्तदशाहानि वर्तमानस्य भारत । विनाशस्यातिघोरस्य नरवारणवाजिनाम् ।।"},
{"c": "8.51", "n": "3", "i": 44283, "v": "भूत्वा हि विपुला सेना तावकानां परैः सह । अन्योन्यं समरे प्राप्य किंचिच्छेषा विशां पते ।।"},
{"c": "8.51", "n": "4", "i": 44284, "v": "भूत्वा हि कौरवाः पार्थ प्रभूतगजवाजिनः । त्वां वै शत्रुं समासाद्य विनष्टा रणमूर्धनि ।।"},
{"c": "8.51", "n": "5", "i": 44285, "v": "एते च सर्वे पाञ्चालाः सृञ्जयाश्च सहान्वयाः । त्वां समासाद्य दुर्धर्षं पाण्डवाश्च व्यवस्थिताः ।।"},
{"c": "8.51", "n": "6", "i": 44286, "v": "पाञ्चालैः पाण्डवैर्मत्स्यैः कारूषैश्चेदिकेकयैः । त्वया गुप्तैरमित्रघ्न कृतः शत्रुगणक्षयः ।।"},
{"c": "8.51", "n": "7", "i": 44287, "v": "को हि शक्तो रणे जेतुं कौरवांस्तात संगतान् । अन्यत्र पाण्डवान्युद्धे त्वया गुप्तान्महारथान् ।।"},
{"c": "8.51", "n": "8", "i": 44288, "v": "त्वं हि शक्तो रणे जेतुं ससुरासुरमानुषान् । त्रीँल्लोकान्सममुद्युक्तान्किं पुनः कौरवं बलम् ।।"},
{"c": "8.51", "n": "9", "i": 44289, "v": "भगदत्तं हि राजानं कोऽन्यः शक्तस्त्वया विना । जेतुं पुरुषशार्दूल योऽपि स्याद्वासवोपमः ।।"},
{"c": "8.51", "n": "10", "i": 44290, "v": "तथेमां विपुलां सेनां गुप्तां पार्थ त्वयानघ । न शेकुः पार्थिवाः सर्वे चक्षुर्भिरभिवीक्षितुम् ।।"},
{"c": "8.51", "n": "11", "i": 44291, "v": "तथैव सततं पार्थ रक्षिताभ्यां त्वया रणे । धृष्टद्युम्नशिखण्डिभ्यां भीष्मद्रोणौ निपातितौ ।।"},
{"c": "8.51", "n": "12", "i": 44292, "v": "को हि शक्तो रणे पार्थ पाञ्चालानां महारथौ । भीष्मद्रोणौ युधा जेतुं शक्रतुल्यपराक्रमौ ।।"},
{"c": "8.51", "n": "13", "i": 44293, "v": "को हि शांतनवं संख्ये द्रोणं वैकर्तनं कृपम् । द्रौणिं च सौमदत्तिं च कृतवर्माणमेव च । सैन्धवं मद्रराजं च राजानं च सुयोधनम् ।।"},
{"c": "8.51", "n": "14", "i": 44294, "v": "वीरान्कृतास्त्रान्समरे सर्वानेवानुवर्तिनः । अक्षौहिणीपतीनुग्रान्संरब्धान्युद्धदुर्मदान् ।।"},
{"c": "8.51", "n": "15", "i": 44295, "v": "श्रेण्यश्च बहुलाः क्षीणाः प्रदीर्णाश्वरथद्विपाः । नानाजनपदाश्चोग्राः क्षत्रियाणाममर्षिणाम् ।।"},
{"c": "8.51", "n": "16", "i": 44296, "v": "गोवासदासमीयानां वसातीनां च भारत । व्रात्यानां वाटधानानां भोजानां चापि मानिनाम् ।।"},
{"c": "8.51", "n": "17", "i": 44297, "v": "उदीर्णाश्च महासेना ब्रह्मक्षत्रस्य भारत । त्वां समासाद्य निधनं गताः साश्वरथद्विपाः ।।"},
{"c": "8.51", "n": "18", "i": 44298, "v": "उग्राश्च क्रूरकर्माणस्तुखारा यवनाः खशाः । दार्वाभिसारा दरदाः शका रमठतङ्गणाः ।।"},
{"c": "8.51", "n": "19", "i": 44299, "v": "अन्ध्रकाश्च पुलिन्दाश्च किराताश्चोग्रविक्रमाः । म्लेच्छाश्च पार्वतीयाश्च सागरानूपवासिनः । संरम्भिणो युद्धशौण्डा बलिनो दृब्धपाणयः ।।"},
{"c": "8.51", "n": "20", "i": 44300, "v": "एते सुयोधनस्यार्थे संरब्धाः कुरुभिः सह । न शक्या युधि निर्जेतुं त्वदन्येन परंतप ।।"},
{"c": "8.51", "n": "21", "i": 44301, "v": "धार्तराष्ट्रमुदग्रं हि व्यूढं दृष्ट्वा महाबलम् । यस्य त्वं न भवेस्त्राता प्रतीयात्को नु मानवः ।।"},
{"c": "8.51", "n": "22", "i": 44302, "v": "तत्सागरमिवोद्धूतं रजसा संवृतं बलम् । विदार्य पाण्डवैः क्रुद्धैस्त्वया गुप्तैर्हतं विभो ।।"},
{"c": "8.51", "n": "23", "i": 44303, "v": "मागधानामधिपतिर्जयत्सेनो महाबलः । अद्य सप्तैव चाहानि हतः संख्येऽभिमन्युना ।।"},
{"c": "8.51", "n": "24", "i": 44304, "v": "ततो दश सहस्राणि गजानां भीमकर्मणाम् । जघान गदया भीमस्तस्य राज्ञः परिच्छदम् । ततोऽन्येऽपि हता नागा रथाश्च शतशो बलात् ।।"},
{"c": "8.51", "n": "25", "i": 44305, "v": "तदेवं समरे तात वर्तमाने महाभये । भीमसेनं समासाद्य त्वां च पाण्डव कौरवाः । सवाजिरथनागाश्च मृत्युलोकमितो गताः ।।"},
{"c": "8.51", "n": "26", "i": 44306, "v": "तथा सेनामुखे तत्र निहते पार्थ पाण्डवैः । भीष्मः प्रासृजदुग्राणि शरवर्षाणि मारिष ।।"},
{"c": "8.51", "n": "27", "i": 44307, "v": "स चेदिकाशिपाञ्चालान्करूषान्मत्स्यकेकयान् । शरैः प्रच्छाद्य निधनमनयत्परुषास्त्रवित् ।।"},
{"c": "8.51", "n": "28", "i": 44308, "v": "तस्य चापच्युतैर्बाणैः परदेहविदारणैः । पूर्णमाकाशमभवद्रुक्मपुङ्खैरजिह्मगैः ।।"},
{"c": "8.51", "n": "29", "i": 44309, "v": "गत्या दशम्या ते गत्वा जघ्नुर्वाजिरथद्विपान् । हित्वा नव गतीर्दुष्टाः स बाणान्व्यायतोऽमुचत् ।।"},
{"c": "8.51", "n": "30", "i": 44310, "v": "दिनानि दश भीष्मेण निघ्नता तावकं बलम् । शून्याः कृता रथोपस्था हताश्च गजवाजिनः ।।"},
{"c": "8.51", "n": "31", "i": 44311, "v": "दर्शयित्वात्मनो रूपं रुद्रोपेन्द्रसमं युधि । पाण्डवानामनीकानि प्रविगाह्य व्यशातयत् ।।"},
{"c": "8.51", "n": "32", "i": 44312, "v": "विनिघ्नन्पृथिवीपालांश्चेदिपाञ्चालकेकयान् । व्यदहत्पाण्डवीं सेनां नराश्वगजसंकुलाम् ।।"},
{"c": "8.51", "n": "33", "i": 44313, "v": "मज्जन्तमप्लवे मन्दमुज्जिहीर्षुः सुयोधनम् । तथा चरन्तं समरे तपन्तमिव भास्करम् । न शेकुः सृञ्जया द्रष्टुं तथैवान्ये महीक्षितः ।।"},
{"c": "8.51", "n": "34", "i": 44314, "v": "विचरन्तं तथा तं तु संग्रामे जितकाशिनम् । सर्वोद्योगेन सहसा पाण्डवाः समुपाद्रवन् ।।"},
{"c": "8.51", "n": "35", "i": 44315, "v": "स तु विद्राव्य समरे पाण्डवान्सृञ्जयानपि । एक एव रणे भीष्म एकवीरत्वमागतः ।।"},
{"c": "8.51", "n": "36", "i": 44316, "v": "तं शिखण्डी समासाद्य त्वया गुप्तो महारथम् । जघान पुरुषव्याघ्रं शरैः संनतपर्वभिः ।।"},
{"c": "8.51", "n": "37", "i": 44317, "v": "स एष पतितः शेते शरतल्पे पितामहः । त्वां प्राप्य पुरुषव्याघ्र गृध्रः प्राप्येव वायसम् ।।"},
{"c": "8.51", "n": "38", "i": 44318, "v": "द्रोणः पञ्च दिनान्युग्रो विधम्य रिपुवाहिनीः । कृत्वा व्यूहं महायुद्धे पातयित्वा महारथान् ।।"},
{"c": "8.51", "n": "39", "i": 44319, "v": "जयद्रथस्य समरे कृत्वा रक्षां महारथः । अन्तकप्रतिमश्चोग्रां रात्रिं युद्ध्वादहत्प्रजाः ।।"},
{"c": "8.51", "n": "40", "i": 44320, "v": "अद्येति द्वे दिने वीरो भारद्वाजः प्रतापवान् । धृष्टद्युम्नं समासाद्य स गतः परमां गतिम् ।।"},
{"c": "8.51", "n": "41", "i": 44321, "v": "यदि चैव परान्युद्धे सूतपुत्रमुखान्रथान् । नावारयिष्यः संग्रामे न स्म द्रोणो व्यनङ्क्ष्यत ।।"},
{"c": "8.51", "n": "42", "i": 44322, "v": "भवता तु बलं सर्वं धार्तराष्ट्रस्य वारितम् । ततो द्रोणो हतो युद्धे पार्षतेन धनंजय ।।"},
{"c": "8.51", "n": "43", "i": 44323, "v": "क इवान्यो रणे कुर्यात्त्वदन्यः क्षत्रियो युधि । यादृशं ते कृतं पार्थ जयद्रथवधं प्रति ।।"},
{"c": "8.51", "n": "44", "i": 44324, "v": "निवार्य सेनां महतीं हत्वा शूरांश्च पार्थिवान् । निहतः सैन्धवो राजा त्वयास्त्रबलतेजसा ।।"},
{"c": "8.51", "n": "45", "i": 44325, "v": "आश्चर्यं सिन्धुराजस्य वधं जानन्ति पार्थिवाः । अनाश्चर्यं हि तत्त्वत्तस्त्वं हि पार्थ महारथः ।।"},
{"c": "8.51", "n": "46", "i": 44326, "v": "त्वां हि प्राप्य रणे क्षत्रमेकाहादिति भारत । तप्यमानमसंयुक्तं न भवेदिति मे मतिः ।।"},
{"c": "8.51", "n": "47", "i": 44327, "v": "सेयं पार्थ चमूर्घोरा धार्तराष्ट्रस्य संयुगे । हता ससर्ववीरा हि भीष्मद्रोणौ यदा हतौ ।।"},
{"c": "8.51", "n": "48", "i": 44328, "v": "शीर्णप्रवरयोधाद्य हतवाजिनरद्विपा । हीना सूर्येन्दुनक्षत्रैर्द्यौरिवाभाति भारती ।।"},
{"c": "8.51", "n": "49", "i": 44329, "v": "विध्वस्ता हि रणे पार्थ सेनेयं भीमविक्रमात् । आसुरीव पुरा सेना शक्रस्येव पराक्रमैः ।।"},
{"c": "8.51", "n": "50", "i": 44330, "v": "तेषां हतावशिष्टास्तु पञ्च सन्ति महारथाः । अश्वत्थामा कृतवर्मा कर्णो मद्राधिपः कृपः ।।"},
{"c": "8.51", "n": "51", "i": 44331, "v": "तांस्त्वमद्य नरव्याघ्र हत्वा पञ्च महारथान् । हतामित्रः प्रयच्छोर्वीं राज्ञः सद्वीपपत्तनाम् ।।"},
{"c": "8.51", "n": "52", "i": 44332, "v": "साकाशजलपातालां सपर्वतमहावनाम् । प्राप्नोत्वमितवीर्यश्रीरद्य पार्थो वसुंधराम् ।।"},
{"c": "8.51", "n": "53", "i": 44333, "v": "एतां पुरा विष्णुरिव हत्वा दैतेयदानवान् । प्रयच्छ मेदिनीं राज्ञे शक्रायेव यथा हरिः ।।"},
{"c": "8.51", "n": "54", "i": 44334, "v": "अद्य मोदन्तु पाञ्चाला निहतेष्वरिषु त्वया । विष्णुना निहतेष्वेव दानवेयेषु देवताः ।।"},
{"c": "8.51", "n": "55", "i": 44335, "v": "यदि वा द्विपदां श्रेष्ठ द्रोणं मानयतो गुरुम् । अश्वत्थाम्नि कृपा तेऽस्ति कृपे चाचार्यगौरवात् ।।"},
{"c": "8.51", "n": "56", "i": 44336, "v": "अत्यन्तोपचितान्वा त्वं मानयन्भ्रातृबान्धवान् । कृतवर्माणमासाद्य न नेष्यसि यमक्षयम् ।।"},
{"c": "8.51", "n": "57", "i": 44337, "v": "भ्रातरं मातुरासाद्य शल्यं मद्रजनाधिपम् । यदि त्वमरविन्दाक्ष दयावान्न जिघांससि ।।"},
{"c": "8.51", "n": "58", "i": 44338, "v": "इमं पापमतिं क्षुद्रमत्यन्तं पाण्डवान्प्रति । कर्णमद्य नरश्रेष्ठ जह्याशु निशितैः शरैः ।।"},
{"c": "8.51", "n": "59", "i": 44339, "v": "एतत्ते सुकृतं कर्म नात्र किंचिन्न युज्यते । वयमप्यत्र जानीमो नात्र दोषोऽस्ति कश्चन ।।"},
{"c": "8.51", "n": "60", "i": 44340, "v": "दहने यत्सपुत्राया निशि मातुस्तवानघ । द्यूतार्थे यच्च युष्मासु प्रावर्तत सुयोधनः । तत्र सर्वत्र दुष्टात्मा कर्णो मूलमिहार्जुन ।।"},
{"c": "8.51", "n": "61", "i": 44341, "v": "कर्णाद्धि मन्यते त्राणं नित्यमेव सुयोधनः । ततो मामपि संरब्धो निग्रहीतुं प्रचक्रमे ।।"},
{"c": "8.51", "n": "62", "i": 44342, "v": "स्थिरा बुद्धिर्नरेन्द्रस्य धार्तराष्ट्रस्य मानद । कर्णः पार्थान्रणे सर्वान्विजेष्यति न संशयः ।।"},
{"c": "8.51", "n": "63", "i": 44343, "v": "कर्णमाश्रित्य कौन्तेय धार्तराष्ट्रेण विग्रहः । रोचितो भवता सार्धं जानतापि बलं तव ।।"},
{"c": "8.51", "n": "64", "i": 44344, "v": "कर्णो हि भाषते नित्यमहं पार्थान्समागतान् । वासुदेवं सराजानं विजेष्यामि महारणे ।।"},
{"c": "8.51", "n": "65", "i": 44345, "v": "प्रोत्साहयन्दुरात्मानं धार्तराष्ट्रं सुदुर्मतिः । समितौ गर्जते कर्णस्तमद्य जहि भारत ।।"},
{"c": "8.51", "n": "66", "i": 44346, "v": "यच्च युष्मासु पापं वै धार्तराष्ट्रः प्रयुक्तवान् । तत्र सर्वत्र दुष्टात्मा कर्णः पापमतिर्मुखम् ।।"},
{"c": "8.51", "n": "67", "i": 44347, "v": "यच्च तद्धार्तराष्ट्राणां क्रूरैः षड्भिर्महारथैः । अपश्यं निहतं वीरं सौभद्रमृषभेक्षणम् ।।"},
{"c": "8.51", "n": "68", "i": 44348, "v": "द्रोणद्रौणिकृपान्वीरान्कम्पयन्तो महारथान् । निर्मनुष्यांश्च मातङ्गान्विरथांश्च महारथान् ।।"},
{"c": "8.51", "n": "69", "i": 44349, "v": "व्यश्वारोहांश्च तुरगान्पत्तीन्व्यायुधजीवितान् । कुर्वन्तमृषभस्कन्धं कुरुवृष्णियशस्करम् ।।"},
{"c": "8.51", "n": "70", "i": 44350, "v": "विधमन्तमनीकानि व्यथयन्तं महारथान् । मनुष्यवाजिमातङ्गान्प्रहिण्वन्तं यमक्षयम् ।।"},
{"c": "8.51", "n": "71", "i": 44351, "v": "शरैः सौभद्रमायस्तं दहन्तमिव वाहिनीम् । तन्मे दहति गात्राणि सखे सत्येन ते शपे ।।"},
{"c": "8.51", "n": "72", "i": 44352, "v": "यत्तत्रापि च दुष्टात्मा कर्णोऽभ्यद्रुह्यत प्रभो । अशक्नुवंश्चाभिमन्योः कर्णः स्थातुं रणेऽग्रतः ।।"},
{"c": "8.51", "n": "73", "i": 44353, "v": "सौभद्रशरनिर्भिन्नो विसंज्ञः शोणितोक्षितः । निःश्वसन्क्रोधसंदीप्तो विमुखः सायकार्दितः ।।"},
{"c": "8.51", "n": "74", "i": 44354, "v": "अपयानकृतोत्साहो निराशश्चापि जीविते । तस्थौ सुविह्वलः संख्ये प्रहारजनितश्रमः ।।"},
{"c": "8.51", "n": "75", "i": 44355, "v": "अथ द्रोणस्य समरे तत्कालसदृशं तदा । श्रुत्वा कर्णो वचः क्रूरं ततश्चिच्छेद कार्मुकम् ।।"},
{"c": "8.51", "n": "76", "i": 44356, "v": "ततश्छिन्नायुधं तेन रणे पञ्च महारथाः । स चैव निकृतिप्रज्ञः प्रावधीच्छरवृष्टिभिः ।।"},
{"c": "8.51", "n": "77", "i": 44357, "v": "यच्च कर्णोऽब्रवीत्कृष्णां सभायां परुषं वचः । प्रमुखे पाण्डवेयानां कुरूणां च नृशंसवत् ।।"},
{"c": "8.51", "n": "78", "i": 44358, "v": "विनष्टाः पाण्डवाः कृष्णे शाश्वतं नरकं गताः । पतिमन्यं पृथुश्रोणि वृणीष्व मितभाषिणि ।।"},
{"c": "8.51", "n": "79", "i": 44359, "v": "लेखाभ्रु धृतराष्ट्रस्य दासी भूत्वा निवेशनम् । प्रविशारालपक्ष्माक्षि न सन्ति पतयस्तव ।।"},
{"c": "8.51", "n": "80", "i": 44360, "v": "इत्युक्तवानधर्मज्ञस्तदा परमदुर्मतिः । पापः पापं वचः कर्णः शृण्वतस्तव भारत ।।"},
{"c": "8.51", "n": "81", "i": 44361, "v": "तस्य पापस्य तद्वाक्यं सुवर्णविकृताः शराः । शमयन्तु शिलाधौतास्त्वयास्ता जीवितच्छिदः ।।"},
{"c": "8.51", "n": "82", "i": 44362, "v": "यानि चान्यानि दुष्टात्मा पापानि कृतवांस्त्वयि । तान्यद्य जीवितं चास्य शमयन्तु शरास्तव ।।"},
{"c": "8.51", "n": "83", "i": 44363, "v": "गाण्डीवप्रहितान्घोरानद्य गात्रैः स्पृशञ्शरान् । कर्णः स्मरतु दुष्टात्मा वचनं द्रोणभीष्मयोः ।।"},
{"c": "8.51", "n": "84", "i": 44364, "v": "सुवर्णपुङ्खा नाराचाः शत्रुघ्ना वैद्युतप्रभाः । त्वयास्तास्तस्य मर्माणि भित्त्वा पास्यन्ति शोणितम् ।।"},
{"c": "8.51", "n": "85", "i": 44365, "v": "उग्रास्त्वद्भुजनिर्मुक्ता मर्म भित्त्वा शिताः शराः । अद्य कर्णं महावेगाः प्रेषयन्तु यमक्षयम् ।।"},
{"c": "8.51", "n": "86", "i": 44366, "v": "अद्य हाहाकृता दीना विषण्णास्त्वच्छरार्दिताः । प्रपतन्तं रथात्कर्णं पश्यन्तु वसुधाधिपाः ।।"},
{"c": "8.51", "n": "87", "i": 44367, "v": "अद्य स्वशोणिते मग्नं शयानं पतितं भुवि । अपविद्धायुधं कर्णं पश्यन्तु सुहृदो निजाः ।।"},
{"c": "8.51", "n": "88", "i": 44368, "v": "हस्तिकक्ष्यो महानस्य भल्लेनोन्मथितस्त्वया । प्रकम्पमानः पततु भूमावाधिरथेर्ध्वजः ।।"},
{"c": "8.51", "n": "89", "i": 44369, "v": "त्वया शरशतैश्छिन्नं रथं हेमविभूषितम् । हतयोधं समुत्सृज्य भीतः शल्यः पलायताम् ।।"},
{"c": "8.51", "n": "90", "i": 44370, "v": "ततः सुयोधनो दृष्ट्वा हतमाधिरथिं त्वया । निराशो जीविते त्वद्य राज्ये चैव धनंजय ।।"},
{"c": "8.51", "n": "91", "i": 44371, "v": "एते द्रवन्ति पाञ्चाला वध्यमानाः शितैः शरैः । कर्णेन भरतश्रेष्ठ पाण्डवानुज्जिहीर्षवः ।।"},
{"c": "8.51", "n": "92", "i": 44372, "v": "पाञ्चालान्द्रौपदेयांश्च धृष्टद्युम्नशिखण्डिनौ । धृष्टद्युम्नतनूजांश्च शतानीकं च नाकुलिम् ।।"},
{"c": "8.51", "n": "93", "i": 44373, "v": "नकुलं सहदेवं च दुर्मुखं जनमेजयम् । सुवर्माणं सात्यकिं च विद्धि कर्णवशं गतान् ।।"},
{"c": "8.51", "n": "94", "i": 44374, "v": "अभ्याहतानां कर्णेन पाञ्चालानां महारणे । श्रूयते निनदो घोरस्त्वद्बन्धूनां परंतप ।।"},
{"c": "8.51", "n": "95", "i": 44375, "v": "न त्वेव भीताः पाञ्चालाः कथंचित्स्युः पराङ्मुखाः । न हि मृत्युं महेष्वासा गणयन्ति महारथाः ।।"},
{"c": "8.51", "n": "96", "i": 44376, "v": "य एकः पाण्डवीं सेनां शरौघैः समवेष्टयत् । तं समासाद्य पाञ्चाला भीष्मं नासन्पराङ्मुखाः ।।"},
{"c": "8.51", "n": "97", "i": 44377, "v": "तथा ज्वलन्तमस्त्राग्निं गुरुं सर्वधनुष्मताम् । निर्दहन्तं समारोहन्दुर्धर्षं द्रोणमोजसा ।।"},
{"c": "8.51", "n": "98", "i": 44378, "v": "ते नित्यमुदिता जेतुं युद्धे शत्रूनरिंदमाः । न जात्वाधिरथेर्भीताः पाञ्चालाः स्युः पराङ्मुखाः ।।"},
{"c": "8.51", "n": "99", "i": 44379, "v": "तेषामापततां शूरः पाञ्चालानां तरस्विनाम् । आदत्तेऽसूञ्शरैः कर्णः पतंगानामिवानलः ।।"},
{"c": "8.51", "n": "100", "i": 44380, "v": "तांस्तथाभिमुखान्वीरान्मित्रार्थे त्यक्तजीवितान् । क्षयं नयति राधेयः पाञ्चालाञ्शतशो रणे ।।"},
{"c": "8.51", "n": "101", "i": 44381, "v": "अस्त्रं हि रामात्कर्णेन भार्गवादृषिसत्तमात् । यदुपात्तं पुरा घोरं तस्य रूपमुदीर्यते ।।"},
{"c": "8.51", "n": "102", "i": 44382, "v": "तापनं सर्वसैन्यानां घोररूपं सुदारुणम् । समावृत्य महासेनां ज्वलति स्वेन तेजसा ।।"},
{"c": "8.51", "n": "103", "i": 44383, "v": "एते चरन्ति संग्रामे कर्णचापच्युताः शराः । भ्रमराणामिव व्रातास्तापयन्तः स्म तावकान् ।।"},
{"c": "8.51", "n": "104", "i": 44384, "v": "एते चरन्ति पाञ्चाला दिक्षु सर्वासु भारत । कर्णास्त्रं समरे प्राप्य दुर्निवारमनात्मभिः ।।"},
{"c": "8.51", "n": "105", "i": 44385, "v": "एष भीमो दृढक्रोधो वृतः पार्थ समन्ततः । सृञ्जयैर्योधयन्कर्णं पीड्यते स्म शितैः शरैः ।।"},
{"c": "8.51", "n": "106", "i": 44386, "v": "पाण्डवान्सृञ्जयांश्चैव पाञ्चालांश्चैव भारत । हन्यादुपेक्षितः कर्णो रोगो देहमिवाततः ।।"},
{"c": "8.51", "n": "107", "i": 44387, "v": "नान्यं त्वत्तोऽभिपश्यामि योधं यौधिष्ठिरे बले । यः समासाद्य राधेयं स्वस्तिमानाव्रजेद्गृहम् ।।"},
{"c": "8.51", "n": "108", "i": 44388, "v": "तमद्य निशितैर्बाणैर्निहत्य भरतर्षभ । यथाप्रतिज्ञं पार्थ त्वं कृत्वा कीर्तिमवाप्नुहि ।।"},
{"c": "8.51", "n": "109", "i": 44389, "v": "त्वं हि शक्तो रणे जेतुं सकर्णानपि कौरवान् । नान्यो युधि युधां श्रेष्ठ सत्यमेतद्ब्रवीमि ते ।।"},
{"c": "8.51", "n": "110", "i": 44390, "v": "एतत्कृत्वा महत्कर्म हत्वा कर्णं महारथम् । कृतार्थः सफलः पार्थ सुखी भव नरोत्तम ।।"},
{"c": "8.52", "t": "संजय उवाच ।"},
{"c": "8.52", "n": "1", "i": 44391, "v": "स केशवस्य बीभत्सुः श्रुत्वा भारत भाषितम् । विशोकः संप्रहृष्टश्च क्षणेन समपद्यत ।।"},
{"c": "8.52", "n": "2", "i": 44392, "v": "ततो ज्यामनुमृज्याशु व्याक्षिपद्गाण्डिवं धनुः । दध्रे कर्णविनाशाय केशवं चाभ्यभाषत ।।"},
{"c": "8.52", "n": "3", "i": 44393, "v": "त्वया नाथेन गोविन्द ध्रुव एष जयो मम । प्रसन्नो यस्य मेऽद्य त्वं भूतभव्यभवत्प्रभुः ।।"},
{"c": "8.52", "n": "4", "i": 44394, "v": "त्वत्सहायो ह्यहं कृष्ण त्रीँल्लोकान्वै समागतान् । प्रापयेयं परं लोकं किमु कर्णं महारणे ।।"},
{"c": "8.52", "n": "5", "i": 44395, "v": "पश्यामि द्रवतीं सेनां पाञ्चालानां जनार्दन । पश्यामि कर्णं समरे विचरन्तमभीतवत् ।।"},
{"c": "8.52", "n": "6", "i": 44396, "v": "भार्गवास्त्रं च पश्यामि विचरन्तं समन्ततः । सृष्टं कर्णेन वार्ष्णेय शक्रेणेव महाशनिम् ।।"},
{"c": "8.52", "n": "7", "i": 44397, "v": "अयं खलु स संग्रामो यत्र कृष्ण मया कृतम् । कथयिष्यन्ति भूतानि यावद्भूमिर्धरिष्यति ।।"},
{"c": "8.52", "n": "8", "i": 44398, "v": "अद्य कृष्ण विकर्णा मे कर्णं नेष्यन्ति मृत्यवे । गाण्डीवमुक्ताः क्षिण्वन्तो मम हस्तप्रचोदिताः ।।"},
{"c": "8.52", "n": "9", "i": 44399, "v": "अद्य राजा धृतराष्ट्रः स्वां बुद्धिमवमंस्यते । दुर्योधनमराज्यार्हं यया राज्येऽभ्यषेचयत् ।।"},
{"c": "8.52", "n": "10", "i": 44400, "v": "अद्य राज्यात्सुखाच्चैव श्रियो राष्ट्रात्तथा पुरात् । पुत्रेभ्यश्च महाबाहो धृतराष्ट्रो वियोक्ष्यते ।।"},
{"c": "8.52", "n": "11", "i": 44401, "v": "अद्य दुर्योधनो राजा जीविताच्च निराशकः । भविष्यति हते कर्णे कृष्ण सत्यं ब्रवीमि ते ।।"},
{"c": "8.52", "n": "12", "i": 44402, "v": "अद्य दृष्ट्वा मया कर्णं शरैर्विशकलीकृतम् । स्मरतां तव वाक्यानि शमं प्रति जनेश्वरः ।।"},
{"c": "8.52", "n": "13", "i": 44403, "v": "अद्यासौ सौबलः कृष्ण ग्लहं जानातु वै शरान् । दुरोदरं च गाण्डीवं मण्डलं च रथं मम ।।"},
{"c": "8.52", "n": "14", "i": 44404, "v": "योऽसौ रणे नरं नान्यं पृथिव्यामभिमन्यते । तस्याद्य सूतपुत्रस्य भूमिः पास्यति शोणितम् । गाण्डीवसृष्टा दास्यन्ति कर्णस्य परमां गतिम् ।।"},
{"c": "8.52", "n": "15", "i": 44405, "v": "अद्य तप्स्यति राधेयः पाञ्चालीं यत्तदाब्रवीत् । सभामध्ये वचः क्रूरं कुत्सयन्पाण्डवान्प्रति ।।"},
{"c": "8.52", "n": "16", "i": 44406, "v": "ये वै षण्ढतिलास्तत्र भवितारोऽद्य ते तिलाः । हते वैकर्तने कर्णे सूतपुत्रे दुरात्मनि ।।"},
{"c": "8.52", "n": "17", "i": 44407, "v": "अहं वः पाण्डुपुत्रेभ्यस्त्रास्यामीति यदब्रवीत् । अनृतं तत्करिष्यन्ति मामका निशिताः शराः ।।"},
{"c": "8.52", "n": "18", "i": 44408, "v": "हन्ताहं पाण्डवान्सर्वान्सपुत्रानिति योऽब्रवीत् । तमद्य कर्णं हन्तास्मि मिषतां सर्वधन्विनाम् ।।"},
{"c": "8.52", "n": "19", "i": 44409, "v": "यस्य वीर्ये समाश्वस्य धार्तराष्ट्रो बृहन्मनाः । अवामन्यत दुर्बुद्धिर्नित्यमस्मान्दुरात्मवान् । तमद्य कर्णं राधेयं हन्तास्मि मधुसूदन ।।"},
{"c": "8.52", "n": "20", "i": 44410, "v": "अद्य कर्णे हते कृष्ण धार्तराष्ट्राः सराजकाः । विद्रवन्तु दिशो भीताः सिंहत्रस्ता मृगा इव ।।"},
{"c": "8.52", "n": "21", "i": 44411, "v": "अद्य दुर्योधनो राजा पृथिवीमन्ववेक्षताम् । हते कर्णे मया संख्ये सपुत्रे ससुहृज्जने ।।"},
{"c": "8.52", "n": "22", "i": 44412, "v": "अद्य कर्णं हतं दृष्ट्वा धार्तराष्ट्रोऽत्यमर्षणः । जानातु मां रणे कृष्ण प्रवरं सर्वधन्विनाम् ।।"},
{"c": "8.52", "n": "23", "i": 44413, "v": "अद्याहमनृणः कृष्ण भविष्यामि धनुर्भृताम् । क्रोधस्य च कुरूणां च शराणां गाण्डिवस्य च ।।"},
{"c": "8.52", "n": "24", "i": 44414, "v": "अद्य दुःखमहं मोक्ष्ये त्रयोदशसमार्जितम् । हत्वा कर्णं रणे कृष्ण शम्बरं मघवानिव ।।"},
{"c": "8.52", "n": "25", "i": 44415, "v": "अद्य कर्णे हते युद्धे सोमकानां महारथाः । कृतं कार्यं च मन्यन्तां मित्रकार्येप्सवो युधि ।।"},
{"c": "8.52", "n": "26", "i": 44416, "v": "न जाने च कथं प्रीतिः शैनेयस्याद्य माधव । भविष्यति हते कर्णे मयि चापि जयाधिके ।।"},
{"c": "8.52", "n": "27", "i": 44417, "v": "अहं हत्वा रणे कर्णं पुत्रं चास्य महारथम् । प्रीतिं दास्यामि भीमस्य यमयोः सात्यकेरपि ।।"},
{"c": "8.52", "n": "28", "i": 44418, "v": "धृष्टद्युम्नशिखण्डिभ्यां पाञ्चालानां च माधव । अध्यानृण्यं गमिष्यामि हत्वा कर्णं महारणे ।।"},
{"c": "8.52", "n": "29", "i": 44419, "v": "अद्य पश्यन्तु संग्रामे धनंजयममर्षणम् । युध्यन्तं कौरवान्संख्ये पातयन्तं च सूतजम् । भवत्सकाशे वक्ष्ये च पुनरेवात्मसंस्तवम् ।।"},
{"c": "8.52", "n": "30", "i": 44420, "v": "धनुर्वेदे मत्समो नास्ति लोके; पराक्रमे वा मम कोऽस्ति तुल्यः । को वाप्यन्यो मत्समोऽस्ति क्षमायां; तथा क्रोधे सदृशोऽन्यो न मेऽस्ति ।।"},
{"c": "8.52", "n": "31", "i": 44421, "v": "अहं धनुष्मानसुरान्सुरांश्च; सर्वाणि भूतानि च संगतानि । स्वबाहुवीर्याद्गमये पराभवं; मत्पौरुषं विद्धि परः परेभ्यः ।।"},
{"c": "8.52", "n": "32", "i": 44422, "v": "शरार्चिषा गाण्डिवेनाहमेकः; सर्वान्कुरून्बाह्लिकांश्चाभिपत्य । हिमात्यये कक्षगतो यथाग्नि;स्तहा दहेयं सगणान्प्रसह्य ।।"},
{"c": "8.52", "n": "33", "i": 44423, "v": "पाणौ पृषत्का लिखिता ममैते; धनुश्च सव्ये निहितं सबाणम् । पादौ च मे सरथौ सध्वजौ च; न मादृशं युद्धगतं जयन्ति ।।"},
{"c": "8.53", "t": "संजय उवाच ।"},
{"c": "8.53", "n": "1", "i": 44424, "v": "तेषामनीकानि बृहद्ध्वजानि; रणे समृद्धानि समागतानि । गर्जन्ति भेरीनिनदोन्मुखानि; मेघैर्यथा मेघगणास्तपान्ते ।।"},
{"c": "8.53", "n": "2", "i": 44425, "v": "महागजाभ्राकुलमस्त्रतोयं; वादित्रनेमीतलशब्दवच्च । हिरण्यचित्रायुधवैद्युतं च; महारथैरावृतशब्दवच्च ।।"},
{"c": "8.53", "n": "3", "i": 44426, "v": "तद्भीमवेगं रुधिरौघवाहि; खड्गाकुलं क्षत्रियजीववाहि । अनार्तवं क्रूरमनिष्टवर्षं; बभूव तत्संहरणं प्रजानाम् ।।"},
{"c": "8.53", "n": "4", "i": 44427, "v": "रथान्ससूतान्सहयान्गजांश्च; सर्वानरीन्मृत्युवशं शरौघैः । निन्ये हयांश्चैव तथा ससादी;न्पदातिसंघांश्च तथैव पार्थः ।।"},
{"c": "8.53", "n": "5", "i": 44428, "v": "कृपः शिखण्डी च रणे समेतौ; दुर्योधनं सात्यकिरभ्यगच्छत । श्रुतश्रवा द्रोणसुतेन सार्धं; युधामन्युश्चित्रसेनेन चापि ।।"},
{"c": "8.53", "n": "6", "i": 44429, "v": "कर्णस्य पुत्रस्तु रथी सुषेणं; समागतः सृञ्जयांश्चोत्तमौजाः । गान्धारराजं सहदेवः क्षुधार्तो; महर्षभं सिंह इवाभ्यधावत् ।।"},
{"c": "8.53", "n": "7", "i": 44430, "v": "शतानीको नाकुलिः कर्णपुत्रं; युवा युवानं वृषसेनं शरौघैः । समार्दयत्कर्णसुतश्च वीरः; पाञ्चालेयं शरवर्षैरनेकैः ।।"},
{"c": "8.53", "n": "8", "i": 44431, "v": "रथर्षभः कृतवर्माणमार्च्छ;न्माद्रीपुत्रो नकुलश्चित्रयोधी । पाञ्चालानामधिपो याज्ञसेनिः; सेनापतिं कर्णमार्च्छत्ससैन्यम् ।।"},
{"c": "8.53", "n": "9", "i": 44432, "v": "दुःशासनो भारत भारती च; संशप्तकानां पृतना समृद्धा । भीमं रणे शस्त्रभृतां वरिष्ठं; तदा समार्च्छत्तमसह्यवेगम् ।।"},
{"c": "8.53", "n": "10", "i": 44433, "v": "कर्णात्मजं तत्र जघान शूर;स्तथाच्छिनच्चोत्तमौजाः प्रसह्य । तस्योत्तमाङ्गं निपपात भूमौ; निनादयद्गां निनदेन खं च ।।"},
{"c": "8.53", "n": "11", "i": 44434, "v": "सुषेणशीर्षं पतितं पृथिव्यां; विलोक्य कर्णोऽथ तदार्तरूपः । क्रोधाद्धयांस्तस्य रथं ध्वजं च; बाणैः सुधारैर्निशितैर्न्यकृन्तत् ।।"},
{"c": "8.53", "n": "12", "i": 44435, "v": "स तूत्तमौजा निशितैः पृषत्कै;र्विव्याध खड्गेन च भास्वरेण । पार्ष्णिं हयांश्चैव कृपस्य हत्वा; शिखण्डिवाहं स ततोऽभ्यरोहत् ।।"},
{"c": "8.53", "n": "13", "i": 44436, "v": "कृपं तु दृष्ट्वा विरथं रथस्थो; नैच्छच्छरैस्ताडयितुं शिखण्डी । तं द्रौणिरावार्य रथं कृपं स्म; समुज्जह्रे पङ्कगतां यथा गाम् ।।"},
{"c": "8.53", "n": "14", "i": 44437, "v": "हिरण्यवर्मा निशितैः पृषत्कै;स्तवात्मजानामनिलात्मजो वै । अतापयत्सैन्यमतीव भीमः; काले शुचौ मध्यगतो यथार्कः ।।"},
{"c": "8.54", "t": "संजय उवाच ।"},
{"c": "8.54", "n": "1", "i": 44438, "v": "अथ त्विदानीं तुमुले विमर्दे; द्विषद्भिरेको बहुभिः समावृतः । महाभये सारथिमित्युवाच; भीमश्चमूं वारयन्धार्तराष्ट्रीम् । त्वं सारथे याहि जवेन वाहै;र्नयाम्येतान्धार्तराष्ट्रान्यमाय ।।"},
{"c": "8.54", "n": "2", "i": 44439, "v": "संचोदितो भीमसेनेन चैवं; स सारथिः पुत्रबलं त्वदीयम् । प्रायात्ततः सारथिरुग्रवेगो; यतो भीमस्तद्बलं गन्तुमैच्छत् ।।"},
{"c": "8.54", "n": "3", "i": 44440, "v": "ततोऽपरे नागरथाश्वपत्तिभिः; प्रत्युद्ययुः कुरवस्तं समन्तात् । भीमस्य वाहाग्र्यमुदारवेगं; समन्ततो बाणगणैर्निजघ्नुः ।।"},
{"c": "8.54", "n": "4", "i": 44441, "v": "ततः शरानापततो महात्मा; चिच्छेद बाणैस्तपनीयपुङ्खैः । ते वै निपेतुस्तपनीयपुङ्खा; द्विधा त्रिधा भीमशरैर्निकृत्ताः ।।"},
{"c": "8.54", "n": "5", "i": 44442, "v": "ततो राजन्नागरथाश्वयूनां; भीमाहतानां तव राजमध्ये । घोरो निनादः प्रबभौ नरेन्द्र; वज्राहतानामिव पर्वतानाम् ।।"},
{"c": "8.54", "n": "6", "i": 44443, "v": "ते वध्यमानाश्च नरेन्द्रमुख्या; निर्भिन्ना वै भीमसेनप्रवेकैः । भीमं समन्तात्समरेऽध्यरोह;न्वृक्षं शकुन्ता इव पुष्पहेतोः ।।"},
{"c": "8.54", "n": "7", "i": 44444, "v": "ततोऽभिपातं तव सैन्यमध्ये; प्रादुश्चक्रे वेगमिवात्तवेगः । यथान्तकाले क्षपयन्दिधक्षु;र्भूतान्तकृत्काल इवात्तदण्डः ।।"},
{"c": "8.54", "n": "8", "i": 44445, "v": "तस्यातिवेगस्य रणेऽतिवेगं; नाशक्नुवन्धारयितुं त्वदीयाः । व्यात्ताननस्यापततो यथैव; कालस्य काले हरतः प्रजा वै ।।"},
{"c": "8.54", "n": "9", "i": 44446, "v": "ततो बलं भारत भारतानां; प्रदह्यमानं समरे महात्मन् । भीतं दिशोऽकीर्यत भीमनुन्नं; महानिलेनाभ्रगणो यथैव ।।"},
{"c": "8.54", "n": "10", "i": 44447, "v": "ततो धीमान्सारथिमब्रवीद्बली; स भीमसेनः पुनरेव हृष्टः । सूताभिजानीहि परान्स्वकान्वा; रथान्ध्वजांश्चापततः समेतान् । युध्यन्नहं नाभिजानामि किंचि;न्मा सैन्यं स्वं छादयिष्ये पृषत्कैः ।।"},
{"c": "8.54", "n": "11", "i": 44448, "v": "अरीन्विशोकाभिनिरीक्ष्य सर्वतो; मनस्तु चिन्ता प्रदुनोति मे भृशम् । राजातुरो नागमद्यत्किरीटी; बहूनि दुःखान्यभिजातोऽस्मि सूत ।।"},
{"c": "8.54", "n": "12", "i": 44449, "v": "एतद्दुःखं सारथे धर्मराजो; यन्मां हित्वा यातवाञ्शत्रुमध्ये । नैनं जीवन्नापि जानाम्यजीव;न्बीभत्सुं वा तन्ममाद्यातिदुःखम् ।।"},
{"c": "8.54", "n": "13", "i": 44450, "v": "सोऽहं द्विषत्सैन्यमुदग्रकल्पं; विनाशयिष्ये परमप्रतीतः । एतान्निहत्याजिमध्ये समेता;न्प्रीतो भविष्यामि सह त्वयाद्य ।।"},
{"c": "8.54", "n": "14", "i": 44451, "v": "सर्वांस्तूणीरान्मार्गणान्वान्ववेक्ष्य; किं शिष्टं स्यात्सायकानां रथे मे । का वा जातिः किं प्रमाणं च तेषां; ज्ञात्वा व्यक्तं तन्ममाचक्ष्व सूत ।।"},
{"c": "8.54", "t": "विशोक उवाच ।"},
{"c": "8.54", "n": "15", "i": 44452, "v": "षण्मार्गणानामयुतानि वीर; क्षुराश्च भल्लाश्च तथायुताख्याः । नाराचानां द्वे सहस्रे तु वीर; त्रीण्येव च प्रदराणां च पार्थ ।।"},
{"c": "8.54", "n": "16", "i": 44453, "v": "अस्त्यायुधं पाण्डवेयावशिष्टं; न यद्वहेच्छकटं षड्गवीयम् । एतद्विद्वन्मुञ्च सहस्रशोऽपि; गदासिबाहुद्रविणं च तेऽस्ति ।।"},
{"c": "8.54", "t": "भीम उवाच ।"},
{"c": "8.54", "n": "17", "i": 44454, "v": "सूताद्येमं पश्य भीमप्रमुक्तैः; संभिन्दद्भिः पार्थिवानाशुवेगैः । उग्रैर्बाणैराहवं घोररूपं; नष्टादित्यं मृत्युलोकेन तुल्यम् ।।"},
{"c": "8.54", "n": "18", "i": 44455, "v": "अद्यैव तद्विदितं पार्थिवानां; भविष्यति आकुमारं च सूत । निमग्नो वा समरे भीमसेन; एकः कुरून्वा समरे विजेता ।।"},
{"c": "8.54", "n": "19", "i": 44456, "v": "सर्वे संख्ये कुरवो निष्पतन्तु; मां वा लोकाः कीर्तयन्त्वाकुमारम् । सर्वानेकस्तानहं पातयिष्ये; ते वा सर्वे भीमसेनं तुदन्तु ।।"},
{"c": "8.54", "n": "20", "i": 44457, "v": "आशास्तारः कर्म चाप्युत्तमं वा; तन्मे देवाः केवलं साधयन्तु । आयात्विहाद्यार्जुनः शत्रुघाती; शक्रस्तूर्णं यज्ञ इवोपहूतः ।।"},
{"c": "8.54", "n": "21", "i": 44458, "v": "ईक्षस्वैतां भारतीं दीर्यमाणा;मेते कस्माद्विद्रवन्ते नरेन्द्राः । व्यक्तं धीमान्सव्यसाची नराग्र्यः; सैन्यं ह्येतच्छादयत्याशु बाणैः ।।"},
{"c": "8.54", "n": "22", "i": 44459, "v": "पश्य ध्वजांश्च द्रवतो विशोक; नागान्हयान्पत्तिसंघांश्च संख्ये । रथान्विशीर्णाञ्शरशक्तिताडिता;न्पश्यस्वैतान्रथिनश्चैव सूत ।।"},
{"c": "8.54", "n": "23", "i": 44460, "v": "आपूर्यते कौरवी चाप्यभीक्ष्णं; सेना ह्यसौ सुभृशं हन्यमाना । धनंजयस्याशनितुल्यवेगै;र्ग्रस्ता शरैर्बर्हिसुवर्णवाजैः ।।"},
{"c": "8.54", "n": "24", "i": 44461, "v": "एते द्रवन्ति स्म रथाश्वनागाः; पदातिसंघानवमर्दयन्तः । संमुह्यमानाः कौरवाः सर्व एव; द्रवन्ति नागा इव दावभीताः । हाहाकृताश्चैव रणे विशोक; मुञ्चन्ति नादान्विपुलान्गजेन्द्राः ।।"},
{"c": "8.54", "t": "विशोक उवाच ।"},
{"c": "8.54", "n": "25", "i": 44462, "v": "सर्वे कामाः पाण्डव ते समृद्धाः; कपिध्वजो दृश्यते हस्तिसैन्ये । नीलाद्धनाद्विद्युतमुच्चरन्तीं; तथापश्यं विस्फुरद्वै धनुस्तत् ।।"},
{"c": "8.54", "n": "26", "i": 44463, "v": "कपिर्ह्यसौ वीक्ष्यते सर्वतो वै; ध्वजाग्रमारुह्य धनंजयस्य । दिवाकराभो मणिरेष दिव्यो; विभ्राजते चैव किरीटसंस्थः ।।"},
{"c": "8.54", "n": "27", "i": 44464, "v": "पार्श्वे भीमं पाण्डुराभ्रप्रकाशं; पश्येमं त्वं देवदत्तं सुघोषम् । अभीशुहस्तस्य जनार्दनस्य; विगाहमानस्य चमूं परेषाम् ।।"},
{"c": "8.54", "n": "28", "i": 44465, "v": "रविप्रभं वज्रनाभं क्षुरान्तं; पार्श्वे स्थितं पश्य जनार्दनस्य । चक्रं यशो वर्धयत्केशवस्य; सदार्चितं यदुभिः पश्य वीर ।।"},
{"c": "8.54", "t": "भीम उवाच ।"},
{"c": "8.54", "n": "29", "i": 44466, "v": "ददामि ते ग्रामवरांश्चतुर्दश; प्रियाख्याने सारथे सुप्रसन्नः । दसीशतं चापि रथांश्च विंशतिं; यदर्जुनं वेदयसे विशोक ।।"},
{"c": "8.55", "t": "संजय उवाच ।"},
{"c": "8.55", "n": "1", "i": 44467, "v": "श्रुत्वा च रथनिर्घोषं सिंहनादं च संयुगे । अर्जुनः प्राह गोविन्दं शीघ्रं चोदय वाजिनः ।।"},
{"c": "8.55", "n": "2", "i": 44468, "v": "अर्जुनस्य वचः श्रुत्वा गोविन्दोऽर्जुनमब्रवीत् । एष गच्छामि सुक्षिप्रं यत्र भीमो व्यवस्थितः ।।"},
{"c": "8.55", "n": "3", "i": 44469, "v": "आयान्तमश्वैर्हिमशङ्खवर्णैः; सुवर्णमुक्तामणिजालनद्धैः । जम्भं जिघांसुं प्रगृहीतवज्रं; जयाय देवेन्द्रमिवोग्रमन्युम् ।।"},
{"c": "8.55", "n": "4", "i": 44470, "v": "रथाश्वमातङ्गपदातिसंघा; बाणस्वनैर्नेमिखुरस्वनैश्च । संनादयन्तो वसुधां दिशश्च; क्रुद्धा नृसिंहा जयमभ्युदीयुः ।।"},
{"c": "8.55", "n": "5", "i": 44471, "v": "तेषां च पार्थस्य महत्तदासी;द्देहासुपाप्मक्षपणं सुयुद्धम् । त्रैलोक्यहेतोरसुरैर्यथासी;द्देवस्य विष्णोर्जयतां वरस्य ।।"},
{"c": "8.55", "n": "6", "i": 44472, "v": "तैरस्तमुच्चावचमायुधौघ;मेकः प्रचिच्छेद किरीटमाली । क्षुरार्धचन्द्रैर्निशितैश्च बाणैः; शिरांसि तेषां बहुधा च बाहून् ।।"},
{"c": "8.55", "n": "7", "i": 44473, "v": "छत्राणि वालव्यजनानि केतू;नश्वान्रथान्पत्तिगणान्द्विपांश्च । ते पेतुरुर्व्यां बहुधा विरूपा; वातप्रभग्नानि यथा वनानि ।।"},
{"c": "8.55", "n": "8", "i": 44474, "v": "सुवर्णजालावतता महागजाः; सवैजयन्तीध्वजयोधकल्पिताः । सुवर्णपुङ्खैरिषुभिः समाचिता;श्चकाशिरे प्रज्वलिता यथाचलाः ।।"},
{"c": "8.55", "n": "9", "i": 44475, "v": "विदार्य नागांश्च रथांश्च वाजिनः; शरोत्तमैर्वासववज्रसंनिभैः । द्रुतं ययौ कर्णजिघांसया तथा; यथा मरुत्वान्बलभेदने पुरा ।।"},
{"c": "8.55", "n": "10", "i": 44476, "v": "ततः स पुरुषव्याघ्रः सूतसैन्यमरिंदम । प्रविवेश महाबाहुर्मकरः सागरं यथा ।।"},
{"c": "8.55", "n": "11", "i": 44477, "v": "तं दृष्ट्वा तावका राजन्रथपत्तिसमन्विताः । गजाश्वसादिबहुलाः पाण्डवं समुपाद्रवन् ।।"},
{"c": "8.55", "n": "12", "i": 44478, "v": "तत्राभिद्रवतां पार्थमारावः सुमहानभूत् । सागरस्येव मत्तस्य यथा स्यात्सलिलस्वनः ।।"},
{"c": "8.55", "n": "13", "i": 44479, "v": "ते तु तं पुरुषव्याघ्रं व्याघ्रा इव महारथाः । अभ्यद्रवन्त संग्रामे त्यक्त्वा प्राणकृतं भयम् ।।"},
{"c": "8.55", "n": "14", "i": 44480, "v": "तेषामापततां तत्र शरवर्षाणि मुञ्चताम् । अर्जुनो व्यधमत्सैन्यं महावातो घनानिव ।।"},
{"c": "8.55", "n": "15", "i": 44481, "v": "तेऽर्जुनं सहिता भूत्वा रथवंशैः प्रहारिणः । अभियाय महेष्वासा विव्यधुर्निशितैः शरैः ।।"},
{"c": "8.55", "n": "16", "i": 44482, "v": "ततोऽर्जुनः सहस्राणि रथवारणवाजिनाम् । प्रेषयामास विशिखैर्यमस्य सदनं प्रति ।।"},
{"c": "8.55", "n": "17", "i": 44483, "v": "ते वध्यमानाः समरे पार्थचापच्युतैः शरैः । तत्र तत्र स्म लीयन्ते भये जाते महारथाः ।।"},
{"c": "8.55", "n": "18", "i": 44484, "v": "तेषां चतुःशतान्वीरान्यतमानान्महारथान् । अर्जुनो निशितैर्बाणैरनयद्यमसादनम् ।।"},
{"c": "8.55", "n": "19", "i": 44485, "v": "ते वध्यमानाः समरे नानालिङ्गैः शितैः शरैः । अर्जुनं समभित्यज्य दुद्रुवुर्वै दिशो भयात् ।।"},
{"c": "8.55", "n": "20", "i": 44486, "v": "तेषां शब्दो महानासीद्द्रवतां वाहिनीमुखे । महौघस्येव भद्रं ते गिरिमासाद्य दीर्यतः ।।"},
{"c": "8.55", "n": "21", "i": 44487, "v": "तां तु सेनां भृशं विद्ध्वा द्रावयित्वार्जुनः शरैः । प्रायादभिमुखः पार्थः सूतानीकानि मारिष ।।"},
{"c": "8.55", "n": "22", "i": 44488, "v": "तस्य शब्दो महानासीत्परानभिमुखस्य वै । गरुडस्येव पततः पन्नगार्थे यथा पुरा ।।"},
{"c": "8.55", "n": "23", "i": 44489, "v": "तं तु शब्दमभिश्रुत्य भीमसेनो महाबलः । बभूव परमप्रीतः पार्थदर्शनलालसः ।।"},
{"c": "8.55", "n": "24", "i": 44490, "v": "श्रुत्वैव पार्थमायान्तं भीमसेनः प्रतापवान् । त्यक्त्वा प्राणान्महाराज सेनां तव ममर्द ह ।।"},
{"c": "8.55", "n": "25", "i": 44491, "v": "स वायुवेगप्रतिमो वायुवेगसमो जवे । वायुवद्व्यचरद्भीमो वायुपुत्रः प्रतापवान् ।।"},
{"c": "8.55", "n": "26", "i": 44492, "v": "तेनार्द्यमाना राजेन्द्र सेना तव विशां पते । व्यभ्राम्यत महाराज भिन्ना नौरिव सागरे ।।"},
{"c": "8.55", "n": "27", "i": 44493, "v": "तां तु सेनां तदा भीमो दर्शयन्पाणिलाघवम् । शरैरवचकर्तोग्रैः प्रेषयिष्यन्यमक्षयम् ।।"},
{"c": "8.55", "n": "28", "i": 44494, "v": "तत्र भारत भीमस्य बलं दृष्ट्वातिमानुषम् । व्यत्रस्यन्त रणे योधाः कालस्येव युगक्षये ।।"},
{"c": "8.55", "n": "29", "i": 44495, "v": "तथार्दितान्भीमबलान्भीमसेनेन भारत । दृष्ट्वा दुर्योधनो राजा इदं वचनमब्रवीत् ।।"},
{"c": "8.55", "n": "30", "i": 44496, "v": "सैनिकान्स महेष्वासो योधांश्च भरतर्षभ । समादिशद्रणे सर्वान्हत भीममिति स्म ह । तस्मिन्हते हतं मन्ये सर्वसैन्यमशेषतः ।।"},
{"c": "8.55", "n": "31", "i": 44497, "v": "प्रतिगृह्य च तामाज्ञां तव पुत्रस्य पार्थिवाः । भीमं प्रच्छादयामासुः शरवर्षैः समन्ततः ।।"},
{"c": "8.55", "n": "32", "i": 44498, "v": "गजाश्च बहुला राजन्नराश्च जयगृद्धिनः । रथा हयाश्च राजेन्द्र परिवव्रुर्वृकोदरम् ।।"},
{"c": "8.55", "n": "33", "i": 44499, "v": "स तैः परिवृतः शूरैः शूरो राजन्समन्ततः । शुशुभे भरतश्रेष्ठ नक्षत्रैरिव चन्द्रमाः ।।"},
{"c": "8.55", "n": "34", "i": 44500, "v": "स रराज तथा संख्ये दर्शनीयो नरोत्तमः । निर्विशेषं महाराज यथा हि विजयस्तथा ।।"},
{"c": "8.55", "n": "35", "i": 44501, "v": "तत्र ते पार्थिवाः सर्वे शरवृष्टीः समासृजन् । क्रोधरक्तेक्षणाः क्रूरा हन्तुकामा वृकोदरम् ।।"},
{"c": "8.55", "n": "36", "i": 44502, "v": "स विदार्य महासेनां शरैः संनतपर्वभिः । निश्चक्राम रणाद्भीमो मत्स्यो जालादिवाम्भसि ।।"},
{"c": "8.55", "n": "37", "i": 44503, "v": "हत्वा दश सहस्राणि गजानामनिवर्तिनाम् । नृणां शतसहस्रे द्वे द्वे शते चैव भारत ।।"},
{"c": "8.55", "n": "38", "i": 44504, "v": "पञ्च चाश्वसहस्राणि रथानां शतमेव च । हत्वा प्रास्यन्दयद्भीमो नदीं शोणितकर्दमाम् ।।"},
{"c": "8.55", "n": "39", "i": 44505, "v": "शोणितोदां रथावर्तां हस्तिग्राहसमाकुलाम् । नरमीनामश्वनक्रां केशशैवलशाद्वलाम् ।।"},
{"c": "8.55", "n": "40", "i": 44506, "v": "संछिन्नभुजनागेन्द्रां बहुरत्नापहारिणीम् । ऊरुग्राहां मज्जपङ्कां शीर्षोपलसमाकुलाम् ।।"},
{"c": "8.55", "n": "41", "i": 44507, "v": "धनुष्काशां शरावापां गदापरिघकेतनाम् । योधव्रातवतीं संख्ये वहन्तीं यमसादनम् ।।"},
{"c": "8.55", "n": "42", "i": 44508, "v": "क्षणेन पुरुषव्याघ्रः प्रावर्तयत निम्नगाम् । यथा वैतरणीमुग्रां दुस्तरामकृतात्मभिः ।।"},
{"c": "8.55", "n": "43", "i": 44509, "v": "यतो यतः पाण्डवेयः प्रवृत्तो रथसत्तमः । ततस्ततोऽपातयत योधाञ्शतसहस्रशः ।।"},
{"c": "8.55", "n": "44", "i": 44510, "v": "एवं दृष्ट्वा कृतं कर्म भीमसेनेन संयुगे । दुर्योधनो महाराज शकुनिं वाक्यमब्रवीत् ।।"},
{"c": "8.55", "n": "45", "i": 44511, "v": "जय मातुल संग्रामे भीमसेनं महाबलम् । अस्मिञ्जिते जितं मन्ये पाण्डवेयं महाबलम् ।।"},
{"c": "8.55", "n": "46", "i": 44512, "v": "ततः प्रायान्महाराज सौबलेयः प्रतापवान् । रणाय महते युक्तो भ्रातृभिः परिवारितः ।।"},
{"c": "8.55", "n": "47", "i": 44513, "v": "स समासाद्य संग्रामे भीमं भीमपराक्रमम् । वारयामास तं वीरो वेलेव मकरालयम् । स न्यवर्तत तं भीमो वार्यमाणः शितैः शरैः ।।"},
{"c": "8.55", "n": "48", "i": 44514, "v": "शकुनिस्तस्य राजेन्द्र वामे पार्श्वे स्तनान्तरे । प्रेषयामास नाराचान्रुक्मपुङ्खाञ्शिलाशितान् ।।"},
{"c": "8.55", "n": "49", "i": 44515, "v": "वर्म भित्त्वा तु सौवर्णं बाणास्तस्य महात्मनः । न्यमज्जन्त महाराज कङ्कबर्हिणवाससः ।।"},
{"c": "8.55", "n": "50", "i": 44516, "v": "सोऽतिविद्धो रणे भीमः शरं हेमविभूषितम् । प्रेषयामास सहसा सौबलं प्रति भारत ।।"},
{"c": "8.55", "n": "51", "i": 44517, "v": "तमायान्तं शरं घोरं शकुनिः शत्रुतापनः । चिच्छेद शतधा राजन्कृतहस्तो महाबलः ।।"},
{"c": "8.55", "n": "52", "i": 44518, "v": "तस्मिन्निपतिते भूमौ भीमः क्रुद्धो विशां पते । धनुश्चिच्छेद भल्लेन सौबलस्य हसन्निव ।।"},
{"c": "8.55", "n": "53", "i": 44519, "v": "तदपास्य धनुश्छिन्नं सौबलेयः प्रतापवान् । अन्यदादत्त वेगेन धनुर्भल्लांश्च षोडश ।।"},
{"c": "8.55", "n": "54", "i": 44520, "v": "तैस्तस्य तु महाराज भल्लैः संनतपर्वभिः । चतुर्भिः सारथिं ह्यार्च्छद्भीमं पञ्चभिरेव च ।।"},
{"c": "8.55", "n": "55", "i": 44521, "v": "ध्वजमेकेन चिच्छेद छत्रं द्वाभ्यां विशां पते । चतुर्भिश्चतुरो वाहान्विव्याध सुबलात्मजः ।।"},
{"c": "8.55", "n": "56", "i": 44522, "v": "ततः क्रुद्धो महाराज भीमसेनः प्रतापवान् । शक्तिं चिक्षेप समरे रुक्मदण्डामयस्मयीम् ।।"},
{"c": "8.55", "n": "57", "i": 44523, "v": "सा भीमभुजनिर्मुक्ता नागजिह्वेव चञ्चला । निपपात रथे तूर्णं सौबलस्य महात्मनः ।।"},
{"c": "8.55", "n": "58", "i": 44524, "v": "ततस्तामेव संगृह्य शक्तिं कनकभूषणाम् । भीमसेनाय चिक्षेप क्रुद्धरूपो विशां पते ।।"},
{"c": "8.55", "n": "59", "i": 44525, "v": "सा निर्भिद्य भुजं सव्यं पाण्डवस्य महात्मनः । पपात च ततो भूमौ यथा विद्युन्नभश्च्युता ।।"},
{"c": "8.55", "n": "60", "i": 44526, "v": "अथोत्क्रुष्टं महाराज धार्तराष्ट्रैः समन्ततः । न तु तं ममृषे भीमः सिंहनादं तरस्विनाम् ।।"},
{"c": "8.55", "n": "61", "i": 44527, "v": "स संगृह्य धनुः सज्यं त्वरमाणो महारथः । मुहूर्तादिव राजेन्द्र छादयामास सायकैः । सौबलस्य बलं संख्ये त्यक्त्वात्मानं महाबलः ।।"},
{"c": "8.55", "n": "62", "i": 44528, "v": "तस्याश्वांश्चतुरो हत्वा सूतं चैव विशां पते । ध्वजं चिच्छेद भल्लेन त्वरमाणः पराक्रमी ।।"},
{"c": "8.55", "n": "63", "i": 44529, "v": "हताश्वं रथमुत्सृज्य त्वरमाणो नरोत्तमः । तस्थौ विस्फारयंश्चापं क्रोधरक्तेक्षणः श्वसन् । शरैश्च बहुधा राजन्भीममार्च्छत्समन्ततः ।।"},
{"c": "8.55", "n": "64", "i": 44530, "v": "प्रतिहत्य तु वेगेन भीमसेनः प्रतापवान् । धनुश्चिच्छेद संक्रुद्धो विव्याध च शितैः शरैः ।।"},
{"c": "8.55", "n": "65", "i": 44531, "v": "सोऽतिविद्धो बलवता शत्रुणा शत्रुकर्शनः । निपपात ततो भूमौ किंचित्प्राणो नराधिप ।।"},
{"c": "8.55", "n": "66", "i": 44532, "v": "ततस्तं विह्वलं ज्ञात्वा पुत्रस्तव विशां पते । अपोवाह रथेनाजौ भीमसेनस्य पश्यतः ।।"},
{"c": "8.55", "n": "67", "i": 44533, "v": "रथस्थे तु नरव्याघ्रे धार्तराष्ट्राः पराङ्मुखाः । प्रदुद्रुवुर्दिशो भीता भीमाज्जाते महाभये ।।"},
{"c": "8.55", "n": "68", "i": 44534, "v": "सौबले निर्जिते राजन्भीमसेनेन धन्विना । भयेन महता भग्नः पुत्रो दुर्योधनस्तव । अपायाज्जवनैरश्वैः सापेक्षो मातुलं प्रति ।।"},
{"c": "8.55", "n": "69", "i": 44535, "v": "पराङ्मुखं तु राजानं दृष्ट्वा सैन्यानि भारत । विप्रजग्मुः समुत्सृज्य द्वैरथानि समन्ततः ।।"},
{"c": "8.55", "n": "70", "i": 44536, "v": "तान्दृष्ट्वातिरथान्सर्वान्धार्तराष्ट्रान्पराङ्मुखान् । जवेनाभ्यपतद्भीमः किरञ्शरशतान्बहून् ।।"},
{"c": "8.55", "n": "71", "i": 44537, "v": "ते वध्यमाना भीमेन धार्तराष्ट्राः पराङ्मुखाः । कर्णमासाद्य समरे स्थिता राजन्समन्ततः । स हि तेषां महावीर्यो द्वीपोऽभूत्सुमहाबलः ।।"},
{"c": "8.55", "n": "72", "i": 44538, "v": "भिन्ननौका यथा राजन्द्वीपमासाद्य निर्वृताः । भवन्ति पुरुषव्याघ्र नाविकाः कालपर्यये ।।"},
{"c": "8.55", "n": "73", "i": 44539, "v": "तथा कर्णं समासाद्य तावका भरतर्षभ । समाश्वस्ताः स्थिता राजन्संप्रहृष्टाः परस्परम् । समाजग्मुश्च युद्धाय मृत्युं कृत्वा निवर्तनम् ।।"},
{"c": "8.56", "t": "धृतराष्ट्र उवाच ।"},
{"c": "8.56", "n": "1", "i": 44540, "v": "ततो भग्नेषु सैन्येषु भीमसेनेन संयुगे । दुर्योधनोऽब्रवीत्किं नु सौबलो वापि संजय ।।"},
{"c": "8.56", "n": "2", "i": 44541, "v": "कर्णो वा जयतां श्रेष्ठो योधा वा मामका युधि । कृपो वा कृतवर्मा च द्रौणिर्दुःशासनोऽपि वा ।।"},
{"c": "8.56", "n": "3", "i": 44542, "v": "अत्यद्भुतमिदं मन्ये पाण्डवेयस्य विक्रमम् । यथाप्रतिज्ञं योधानां राधेयः कृतवानपि ।।"},
{"c": "8.56", "n": "4", "i": 44543, "v": "कुरूणामपि सर्वेषां कर्णः शत्रुनिषूदनः । शर्म वर्म प्रतिष्ठा च जीविताशा च संजय ।।"},
{"c": "8.56", "n": "5", "i": 44544, "v": "तत्प्रभग्नं बलं दृष्ट्वा कौन्तेयेनामितौजसा । राधेयानामधिरथः कर्णः किमकरोद्युधि ।।"},
{"c": "8.56", "n": "6", "i": 44545, "v": "पुत्रा वा मम दुर्धर्षा राजानो वा महारथाः । एतन्मे सर्वमाचक्ष्व कुशलो ह्यसि संजय ।।"},
{"c": "8.56", "t": "संजय उवाच ।"},
{"c": "8.56", "n": "7", "i": 44546, "v": "अपराह्णे महाराज सूतपुत्रः प्रतापवान् । जघान सोमकान्सर्वान्भीमसेनस्य पश्यतः । भीमोऽप्यतिबलः सैन्यं धार्तराष्ट्रं व्यपोथयत् ।।"},
{"c": "8.56", "n": "8", "i": 44547, "v": "द्राव्यमाणं बलं दृष्ट्वा भीमसेनेन धीमता । यन्तारमब्रवीत्कर्णः पाञ्चालानेव मा वह ।।"},
{"c": "8.56", "n": "9", "i": 44548, "v": "मद्रराजस्ततः शल्यः श्वेतानश्वान्महाजवान् । प्राहिणोच्चेदिपाञ्चालान्करूषांश्च महाबलः ।।"},
{"c": "8.56", "n": "10", "i": 44549, "v": "प्रविश्य च स तां सेनां शल्यः परबलार्दनः । न्ययच्छत्तुरगान्हृष्टो यत्र यत्रैच्छदग्रणीः ।।"},
{"c": "8.56", "n": "11", "i": 44550, "v": "तं रथं मेघसंकाशं वैयाघ्रपरिवारणम् । संदृश्य पाण्डुपाञ्चालास्त्रस्ता आसन्विशां पते ।।"},
{"c": "8.56", "n": "12", "i": 44551, "v": "ततो रथस्य निनदः प्रादुरासीन्महारणे । पर्जन्यसमनिर्घोषः पर्वतस्येव दीर्यतः ।।"},
{"c": "8.56", "n": "13", "i": 44552, "v": "ततः शरशतैस्तीक्ष्णैः कर्णोऽप्याकर्णनिःसृतैः । जघान पाण्डवबलं शतशोऽथ सहस्रशः ।।"},
{"c": "8.56", "n": "14", "i": 44553, "v": "तं तथा समरे कर्म कुर्वाणमतिमानुषम् । परिवव्रुर्महेष्वासाः पाण्डवानां महारथाः ।।"},
{"c": "8.56", "n": "15", "i": 44554, "v": "तं शिखण्डी च भीमश्च धृष्टद्युम्नश्च पार्षतः । नकुलः सहदेवश्च द्रौपदेयाः ससात्यकाः । परिवव्रुर्जिघांसन्तो राधेयं शरवृष्टिभिः ।।"},
{"c": "8.56", "n": "16", "i": 44555, "v": "सात्यकिस्तु ततः कर्णं विंशत्या निशितैः शरैः । अताडयद्रणे शूरो जत्रुदेशे नरोत्तमः ।।"},
{"c": "8.56", "n": "17", "i": 44556, "v": "शिखण्डी पञ्चविंशत्या धृष्टद्युम्नश्च पञ्चभिः । द्रौपदेयाश्चतुःषष्ट्या सहदेवश्च सप्तभिः । नकुलश्च शतेनाजौ कर्णं विव्याध सायकैः ।।"},
{"c": "8.56", "n": "18", "i": 44557, "v": "भीमसेनस्तु राधेयं नवत्या नतपर्वणाम् । विव्याध समरे क्रुद्धो जत्रुदेशे महाबलः ।।"},
{"c": "8.56", "n": "19", "i": 44558, "v": "ततः प्रहस्याधिरथिर्विक्षिपन्धनुरुत्तमम् । मुमोच निशितान्बाणान्पीडयन्सुमहाबलः । तान्प्रत्यविध्यद्राधेयः पञ्चभिः पञ्चभिः शरैः ।।"},
{"c": "8.56", "n": "20", "i": 44559, "v": "सात्यकेस्तु धनुश्छित्त्वा ध्वजं च पुरुषर्षभः । अथैनं नवभिर्बाणैराजघान स्तनान्तरे ।।"},
{"c": "8.56", "n": "21", "i": 44560, "v": "भीमसेनस्तु तं क्रुद्धो विव्याध त्रिंशता शरैः । सारथिं च त्रिभिर्बाणैराजघान परंतपः ।।"},
{"c": "8.56", "n": "22", "i": 44561, "v": "विरथान्द्रौपदेयांश्च चकार पुरुषर्षभः । अक्ष्णोर्निमेषमात्रेण तदद्भुतमिवाभवत् ।।"},
{"c": "8.56", "n": "23", "i": 44562, "v": "विमुखीकृत्य तान्सर्वाञ्शरैः संनतपर्वभिः । पाञ्चालानहनच्छूरश्चेदीनां च महारथान् ।।"},
{"c": "8.56", "n": "24", "i": 44563, "v": "ते वध्यमानाः समरे चेदिमत्स्या विशां पते । कर्णमेकमभिद्रुत्य शरसंघैः समार्दयन् । ताञ्जघान शितैर्बाणैः सूतपुत्रो महारथः ।।"},
{"c": "8.56", "n": "25", "i": 44564, "v": "एतदत्यद्भुतं कर्णे दृष्टवानस्मि भारत । यदेकः समरे शूरान्सूतपुत्रः प्रतापवान् ।।"},
{"c": "8.56", "n": "26", "i": 44565, "v": "यतमानान्परं शक्त्यायोधयत्तांश्च धन्विनः । पाण्डवेयान्महाराज शरैर्वारितवान्रणे ।।"},
{"c": "8.56", "n": "27", "i": 44566, "v": "तत्र भारत कर्णस्य लाघवेन महात्मनः । तुतुषुर्देवताः सर्वाः सिद्धाश्च परमर्षयः ।।"},
{"c": "8.56", "n": "28", "i": 44567, "v": "अपूजयन्महेष्वासा धार्तराष्ट्रा नरोत्तमम् । कर्णं रथवरश्रेष्ठं श्रेष्ठं सर्वधनुष्मताम् ।।"},
{"c": "8.56", "n": "29", "i": 44568, "v": "ततः कर्णो महाराज ददाह रिपुवाहिनीम् । कक्षमिद्धो यथा वह्निर्निदाघे ज्वलितो महान् ।।"},
{"c": "8.56", "n": "30", "i": 44569, "v": "ते वध्यमानाः कर्णेन पाण्डवेयास्ततस्ततः । प्राद्रवन्त रणे भीताः कर्णं दृष्ट्वा महाबलम् ।।"},
{"c": "8.56", "n": "31", "i": 44570, "v": "तत्राक्रन्दो महानासीत्पाञ्चालानां महारणे । वध्यतां सायकैस्तीक्ष्णैः कर्णचापवरच्युतैः ।।"},
{"c": "8.56", "n": "32", "i": 44571, "v": "तेन शब्देन वित्रस्ता पाण्डवानां महाचमूः । कर्णमेकं रणे योधं मेनिरे तत्र शात्रवाः ।।"},
{"c": "8.56", "n": "33", "i": 44572, "v": "तत्राद्भुतं परं चक्रे राधेयः शत्रुकर्शनः । यदेकं पाण्डवाः सर्वे न शेकुरभिवीक्षितुम् ।।"},
{"c": "8.56", "n": "34", "i": 44573, "v": "यथौघः पर्वतश्रेष्ठमासाद्याभिप्रदीर्यते । तथा तत्पाण्डवं सैन्यं कर्णमासाद्य दीर्यते ।।"},
{"c": "8.56", "n": "35", "i": 44574, "v": "कर्णोऽपि समरे राजन्विधूमोऽग्निरिव ज्वलन् । दहंस्तस्थौ महाबाहुः पाण्डवानां महाचमूम् ।।"},
{"c": "8.56", "n": "36", "i": 44575, "v": "शिरांसि च महाराज कर्णांश्चञ्चलकुण्डलान् । बाहूंश्च वीरो वीराणां चिच्छेद लघु चेषुभिः ।।"},
{"c": "8.56", "n": "37", "i": 44576, "v": "हस्तिदन्तान्त्सरून्खड्गान्ध्वजाञ्शक्तीर्हयान्गजान् । रथांश्च विविधान्राजन्पताका व्यजनानि च ।।"},
{"c": "8.56", "n": "38", "i": 44577, "v": "अक्षेषायुगयोक्त्राणि चक्राणि विविधानि च । चिच्छेद शतधा कर्णो योधव्रतमनुष्ठितः ।।"},
{"c": "8.56", "n": "39", "i": 44578, "v": "तत्र भारत कर्णेन निहतैर्गजवाजिभिः । अगम्यरूपा पृथिवी मांसशोणितकर्दमा ।।"},
{"c": "8.56", "n": "40", "i": 44579, "v": "विषमं च समं चैव हतैरश्वपदातिभिः । रथैश्च कुञ्जरैश्चैव न प्राज्ञायत किंचन ।।"},
{"c": "8.56", "n": "41", "i": 44580, "v": "नापि स्वे न परे योधाः प्राज्ञायन्त परस्परम् । घोरे शरान्धकारे तु कर्णास्त्रे च विजृम्भिते ।।"},
{"c": "8.56", "n": "42", "i": 44581, "v": "राधेयचापनिर्मुक्तैः शरैः काञ्चनभूषितैः । संछादिता महाराज यतमाना महारथाः ।।"},
{"c": "8.56", "n": "43", "i": 44582, "v": "ते पाण्डवेयाः समरे कर्णेन स्म पुनः पुनः । अभज्यन्त महाराज यतमाना महारथाः ।।"},
{"c": "8.56", "n": "44", "i": 44583, "v": "मृगसंघान्यथा क्रुद्धः सिंहो द्रावयते वने । कर्णस्तु समरे योधांस्तत्र तत्र महायशाः । कालयामास तत्सैन्यं यथा पशुगणान्वृकः ।।"},
{"c": "8.56", "n": "45", "i": 44584, "v": "दृष्ट्वा तु पाण्डवीं सेनां धार्तराष्ट्राः पराङ्मुखीम् । अभिजग्मुर्महेष्वासा रुवन्तो भैरवान्रवान् ।।"},
{"c": "8.56", "n": "46", "i": 44585, "v": "दुर्योधनो हि राजेन्द्र मुदा परमया युतः । वादयामास संहृष्टो नानावाद्यानि सर्वशः ।।"},
{"c": "8.56", "n": "47", "i": 44586, "v": "पाञ्चालापि महेष्वासा भग्ना भग्ना नरोत्तमाः । न्यवर्तन्त यथा शूरा मृत्युं कृत्वा निवर्तनम् ।।"},
{"c": "8.56", "n": "48", "i": 44587, "v": "तान्निवृत्तान्रणे शूरान्राधेयः शत्रुतापनः । अनेकशो महाराज बभञ्ज पुरुषर्षभः ।।"},
{"c": "8.56", "n": "49", "i": 44588, "v": "तत्र भारत कर्णेन पाञ्चाला विंशती रथाः । निहताः सादयः क्रोधाच्चेदयश्च परःशताः ।।"},
{"c": "8.56", "n": "50", "i": 44589, "v": "कृत्वा शून्यान्रथोपस्थान्वाजिपृष्ठांश्च भारत । निर्मनुष्यान्गजस्कन्धान्पादातांश्चैव विद्रुतान् ।।"},
{"c": "8.56", "n": "51", "i": 44590, "v": "आदित्य इव मध्याह्ने दुर्निरीक्ष्यः परंतपः । कालान्तकवपुः क्रूरः सूतपुत्रश्चचार ह ।।"},
{"c": "8.56", "n": "52", "i": 44591, "v": "एवमेतान्महाराज नरवाजिरथद्विपान् । हत्वा तस्थौ महेष्वासः कर्णोऽरिगणसूदनः ।।"},
{"c": "8.56", "n": "53", "i": 44592, "v": "यथा भूतगणान्हत्वा कालस्तिष्ठेन्महाबलः । तथा स सोमकान्हत्वा तस्थावेको महारथः ।।"},
{"c": "8.56", "n": "54", "i": 44593, "v": "तत्राद्भुतमपश्याम पाञ्चालानां पराक्रमम् । वध्यमानापि कर्णेन नाजहू रणमूर्धनि ।।"},
{"c": "8.56", "n": "55", "i": 44594, "v": "राजा दुःशासनश्चैव कृपः शारद्वतस्तथा । अश्वत्थामा कृतवर्मा शकुनिश्चापि सौबलः । न्यहनन्पाण्डवीं सेनां शतशोऽथ सहस्रशः ।।"},
{"c": "8.56", "n": "56", "i": 44595, "v": "कर्णपुत्रौ च राजेन्द्र भ्रातरौ सत्यविक्रमौ । अनाशयेतां बलिनः पाञ्चालान्वै ततस्ततः । तत्र युद्धं तदा ह्यासीत्क्रूरं विशसनं महत् ।।"},
{"c": "8.56", "n": "57", "i": 44596, "v": "तथैव पाण्डवाः शूरा धृष्टद्युम्नशिखण्डिनौ । द्रौपदेयाश्च संक्रुद्धा अभ्यघ्नंस्तावकं बलम् ।।"},
{"c": "8.56", "n": "58", "i": 44597, "v": "एवमेष क्षयो वृत्तः पाण्डवानां ततस्ततः । तावकानामपि रणे भीमं प्राप्य महाबलम् ।।"},
{"c": "8.57", "t": "संजय उवाच ।"},
{"c": "8.57", "n": "1", "i": 44598, "v": "अर्जुनस्तु महाराज कृत्वा सैन्यं पृथग्विधम् । सूतपुत्रं सुसंरब्धं दृष्ट्वा चैव महारणे ।।"},
{"c": "8.57", "n": "2", "i": 44599, "v": "शोणितोदां महीं कृत्वा मांसमज्जास्थिवाहिनीम् । वासुदेवमिदं वाक्यमब्रवीत्पुरुषर्षभ ।।"},
{"c": "8.57", "n": "3", "i": 44600, "v": "एष केतू रणे कृष्ण सूतपुत्रस्य दृश्यते । भीमसेनादयश्चैते योधयन्ति महारथान् । एते द्रवन्ति पाञ्चालाः कर्णात्त्रस्ता जनार्दन ।।"},
{"c": "8.57", "n": "4", "i": 44601, "v": "एष दुर्योधनो राजा श्वेतच्छत्रेण भास्वता । कर्णेन भग्नान्पाञ्चालान्द्रावयन्बहु शोभते ।।"},
{"c": "8.57", "n": "5", "i": 44602, "v": "कृपश्च कृतवर्मा च द्रौणिश्चैव महाबलः । एते रक्षन्ति राजानं सूतपुत्रेण रक्षिताः । अवध्यमानास्तेऽस्माभिर्घातयिष्यन्ति सोमकान् ।।"},
{"c": "8.57", "n": "6", "i": 44603, "v": "एष शल्यो रथोपस्थे रश्मिसंचारकोविदः । सूतपुत्ररथं कृष्ण वाहयन्बहु शोभते ।।"},
{"c": "8.57", "n": "7", "i": 44604, "v": "तत्र मे बुद्धिरुत्पन्ना वाहयात्र महारथम् । नाहत्वा समरे कर्णं निवर्तिष्ये कथंचन ।।"},
{"c": "8.57", "n": "8", "i": 44605, "v": "राधेयोऽप्यन्यथा पार्थान्सृञ्जयांश्च महारथान् । निःशेषान्समरे कुर्यात्पश्यतोर्नौ जनार्दन ।।"},
{"c": "8.57", "n": "9", "i": 44606, "v": "ततः प्रायाद्रथेनाशु केशवस्तव वाहिनीम् । कर्णं प्रति महेष्वासं द्वैरथे सव्यसाचिना ।।"},
{"c": "8.57", "n": "10", "i": 44607, "v": "प्रयातश्च महाबाहुः पाण्डवानुज्ञया हरिः । आश्वासयन्रथेनैव पाण्डुसैन्यानि सर्वशः ।।"},
{"c": "8.57", "n": "11", "i": 44608, "v": "रथघोषः स संग्रामे पाण्डवेयस्य संबभौ । वासवाशनितुल्यस्य महौघस्येव मारिष ।।"},
{"c": "8.57", "n": "12", "i": 44609, "v": "महता रथघोषेण पाण्डवः सत्यविक्रमः । अभ्ययादप्रमेयात्मा विजयस्तव वाहिनीम् ।।"},
{"c": "8.57", "n": "13", "i": 44610, "v": "तमायान्तं समीक्ष्यैव श्वेताश्वं कृष्णसारथिम् । मद्रराजोऽब्रवीत्कर्णं केतुं दृष्ट्वा महात्मनः ।।"},
{"c": "8.57", "n": "14", "i": 44611, "v": "अयं स रथ आयाति श्वेताश्वः कृष्णसारथिः । निघ्नन्नमित्रान्समरे यं कर्ण परिपृच्छसि ।।"},
{"c": "8.57", "n": "15", "i": 44612, "v": "एष तिष्ठति कौन्तेयः संस्पृशन्गाण्डिवं धनुः । तं हनिष्यसि चेदद्य तन्नः श्रेयो भविष्यति ।।"},
{"c": "8.57", "n": "16", "i": 44613, "v": "एषा विदीर्यते सेना धार्तराष्ट्री समन्ततः । अर्जुनस्य भयात्तूर्णं निघ्नतः शात्रवान्बहून् ।।"},
{"c": "8.57", "n": "17", "i": 44614, "v": "वर्जयन्सर्वसैन्यानि त्वरते हि धनंजयः । त्वदर्थमिति मन्येऽहं यथास्योदीर्यते वपुः ।।"},
{"c": "8.57", "n": "18", "i": 44615, "v": "न ह्यवस्थाप्यते पार्थो युयुत्सुः केनचित्सह । त्वामृते क्रोधदीप्तो हि पीड्यमाने वृकोदरे ।।"},
{"c": "8.57", "n": "19", "i": 44616, "v": "विरथं धर्मराजं च दृष्ट्वा सुदृढविक्षतम् । शिखण्डिनं सात्यकिं च धृष्टद्युम्नं च पार्षतम् ।।"},
{"c": "8.57", "n": "20", "i": 44617, "v": "द्रौपदेयान्युधामन्युमुत्तमौजसमेव च । नकुलं सहदेवं च भ्रातरौ द्वौ समीक्ष्य च ।।"},
{"c": "8.57", "n": "21", "i": 44618, "v": "सहसैकरथः पार्थस्त्वामभ्येति परंतप । क्रोधरक्तेक्षणः क्रुद्धो जिघांसुः सर्वधन्विनाम् ।।"},
{"c": "8.57", "n": "22", "i": 44619, "v": "त्वरितोऽभिपतत्यस्मांस्त्यक्त्वा सैन्यान्यसंशयम् । त्वं कर्ण प्रतियाह्येनं नास्त्यन्यो हि धनुर्धरः ।।"},
{"c": "8.57", "n": "23", "i": 44620, "v": "न तं पश्यामि लोकेऽस्मिंस्त्वत्तोऽप्यन्यं धनुर्धरम् । अर्जुनं समरे क्रुद्धं यो वेलामिव धारयेत् ।।"},
{"c": "8.57", "n": "24", "i": 44621, "v": "न चास्य रक्षां पश्यामि पृष्ठतो न च पार्श्वतः । एक एवाभियाति त्वां पश्य साफल्यमात्मनः ।।"},
{"c": "8.57", "n": "25", "i": 44622, "v": "त्वं हि कृष्णौ रणे शक्तः संसाधयितुमाहवे । तवैष भारो राधेय प्रत्युद्याहि धनंजयम् ।।"},
{"c": "8.57", "n": "26", "i": 44623, "v": "त्वं कृतो ह्येव भीष्मेण द्रोणद्रौणिकृपैरपि । सव्यसाचिप्रतिरथस्तं निवर्तय पाण्डवम् ।।"},
{"c": "8.57", "n": "27", "i": 44624, "v": "लेलिहानं यथा सर्पं गर्जन्तमृषभं यथा । लयस्थितं यथा व्याघ्रं जहि कर्ण धनंजयम् ।।"},
{"c": "8.57", "n": "28", "i": 44625, "v": "एते द्रवन्ति समरे धार्तराष्ट्रा महारथाः । अर्जुनस्य भयात्तूर्णं निरपेक्षा जनाधिपाः ।।"},
{"c": "8.57", "n": "29", "i": 44626, "v": "द्रवतामथ तेषां तु युधि नान्योऽस्ति मानवः । भयहा यो भवेद्वीर त्वामृते सूतनन्दन ।।"},
{"c": "8.57", "n": "30", "i": 44627, "v": "एते त्वां कुरवः सर्वे द्वीपमासाद्य संयुगे । विष्ठिताः पुरुषव्याघ्र त्वत्तः शरणकाङ्क्षिणः ।।"},
{"c": "8.57", "n": "31", "i": 44628, "v": "वैदेहाम्बष्ठकाम्बोजास्तथा नग्नजितस्त्वया । गान्धाराश्च यया धृत्या जिताः संख्ये सुदुर्जयाः ।।"},
{"c": "8.57", "n": "32", "i": 44629, "v": "तां धृतिं कुरु राधेय ततः प्रत्येहि पाण्डवम् । वासुदेवं च वार्ष्णेयं प्रीयमाणं किरीटिना ।।"},
{"c": "8.57", "t": "कर्ण उवाच ।"},
{"c": "8.57", "n": "33", "i": 44630, "v": "प्रकृतिस्थो हि मे शल्य इदानीं संमतस्तथा । प्रतिभासि महाबाहो विभीश्चैव धनंजयात् ।।"},
{"c": "8.57", "n": "34", "i": 44631, "v": "पश्य बाह्वोर्बलं मेऽद्य शिक्षितस्य च पश्य मे । एकोऽद्य निहनिष्यामि पाण्डवानां महाचमूम् ।।"},
{"c": "8.57", "n": "35", "i": 44632, "v": "कृष्णौ च पुरुषव्याघ्रौ तच्च सत्यं ब्रवीमि ते । नाहत्वा युधि तौ वीरावपयास्ये कथंचन ।।"},
{"c": "8.57", "n": "36", "i": 44633, "v": "स्वप्स्ये वा निहतस्ताभ्यामसत्यो हि रणे जयः । कृतार्थो वा भविष्यामि हत्वा तावथ वा हतः ।।"},
{"c": "8.57", "n": "37", "i": 44634, "v": "नैतादृशो जातु बभूव लोके; रथोत्तमो यावदनुश्रुतं नः । तमीदृशं प्रतियोत्स्यामि पार्थं; महाहवे पश्य च पौरुषं मे ।।"},
{"c": "8.57", "n": "38", "i": 44635, "v": "रथे चरत्येष रथप्रवीरः; शीघ्रैर्हयैः कौरवराजपुत्रः । स वाद्य मां नेष्यति कृच्छ्रमेत;त्कर्णस्यान्तादेतदन्ताः स्थ सर्वे ।।"},
{"c": "8.57", "n": "39", "i": 44636, "v": "अस्वेदिनौ राजपुत्रस्य हस्ता;ववेपिनौ जातकिणौ बृहन्तौ । दृढायुधः कृतिमान्क्षिप्रहस्तो; न पाण्डवेयेन समोऽस्ति योधः ।।"},
{"c": "8.57", "n": "40", "i": 44637, "v": "गृह्णात्यनेकानपि कङ्कपत्रा;नेकं यथा तान्क्षितिपान्प्रमथ्य । ते क्रोशमात्रं निपतन्त्यमोघाः; कस्तेन योधोऽस्ति समः पृथिव्याम् ।।"},
{"c": "8.57", "n": "41", "i": 44638, "v": "अतोषयत्पाण्डवेयो हुताशं; कृष्णद्वितीयोऽतिरथस्तरस्वी । लेभे चक्रं यत्र कृष्णो महात्मा; धनुर्गाण्डीवं पाण्डवः सव्यसाची ।।"},
{"c": "8.57", "n": "42", "i": 44639, "v": "श्वेताश्वयुक्तं च सुघोषमग्र्यं; रथं महाबाहुरदीनसत्त्वः । महेषुधी चाक्षयौ दिव्यरूपौ; शस्त्राणि दिव्यानि च हव्यवाहात् ।।"},
{"c": "8.57", "n": "43", "i": 44640, "v": "तथेन्द्रलोके निजघान दैत्या;नसंख्येयान्कालकेयांश्च सर्वान् । लेभे शङ्खं देवदत्तं स्म तत्र; को नाम तेनाभ्यधिकः पृथिव्याम् ।।"},
{"c": "8.57", "n": "44", "i": 44641, "v": "महादेवं तोषयामास चैव; साक्षात्सुयुद्धेन महानुभावः । लेभे ततः पाशुपतं सुघोरं; त्रैलोक्यसंहारकरं महास्त्रम् ।।"},
{"c": "8.57", "n": "45", "i": 44642, "v": "पृथक्पृथग्लोकपालाः समेता; ददुर्ह्यस्त्राण्यप्रमेयाणि यस्य । यैस्ताञ्जघानाशु रणे नृसिंहा;न्स कालखञ्जानसुरान्समेतान् ।।"},
{"c": "8.57", "n": "46", "i": 44643, "v": "तथा विराटस्य पुरे समेता;न्सर्वानस्मानेकरथेन जित्वा । जहार तद्गोधनमाजिमध्ये; वस्त्राणि चादत्त महारथेभ्यः ।।"},
{"c": "8.57", "n": "47", "i": 44644, "v": "तमीदृशं वीर्यगुणोपपन्नं; कृष्णद्वितीयं वरये रणाय । अनन्तवीर्येण च केशवेन; नारायणेनाप्रतिमेन गुप्तम् ।।"},
{"c": "8.57", "n": "48", "i": 44645, "v": "वर्षायुतैर्यस्य गुणा न शक्या; वक्तुं समेतैरपि सर्वलोकैः । महात्मनः शङ्खचक्रासिपाणे;र्विष्णोर्जिष्णोर्वसुदेवात्मजस्य । भयं मे वै जायते साध्वसं च; दृष्ट्वा कृष्णावेकरथे समेतौ ।।"},
{"c": "8.57", "n": "49", "i": 44646, "v": "उभौ हि शूरौ कृतिनौ दृढास्त्रौ; महारथौ संहननोपपन्नौ । एतादृशौ फल्गुनवासुदेवौ; कोऽन्यः प्रतीयान्मदृते नु शल्य ।।"},
{"c": "8.57", "n": "50", "i": 44647, "v": "एतावहं युधि वा पातयिष्ये; मां वा कृष्णौ निहनिष्यतोऽद्य । इति ब्रुवञ्शल्यममित्रहन्ता; कर्णो रणे मेघ इवोन्ननाद ।।"},
{"c": "8.57", "n": "51", "i": 44648, "v": "अभ्येत्य पुत्रेण तवाभिनन्दितः; समेत्य चोवाच कुरुप्रवीरान् । कृपं च भोजं च महाभुजावुभौ; तथैव गान्धारनृपं सहानुजम् । गुरोः सुतं चावरजं तथात्मनः; पदातिनोऽथ द्विपसादिनोऽन्यान् ।।"},
{"c": "8.57", "n": "52", "i": 44649, "v": "निरुन्धताभिद्रवताच्युतार्जुनौ; श्रमेण संयोजयताशु सर्वतः । यथा भवद्भिर्भृशविक्षतावुभौ; सुखेन हन्यामहमद्य भूमिपाः ।।"},
{"c": "8.57", "n": "53", "i": 44650, "v": "तथेति चोक्त्वा त्वरिताः स्म तेऽर्जुनं; जिघांसवो वीरतमाः समभ्ययुः । नदीनदान्भूरिजलो महार्णवो; यथा तथा तान्समरेऽर्जुनोऽग्रसत् ।।"},
{"c": "8.57", "n": "54", "i": 44651, "v": "न संदधानो न तथा शरोत्तमा;न्प्रमुञ्चमानो रिपुभिः प्रदृश्यते । धनंजयस्तस्य शरैश्च दारिता; हताश्च पेतुर्नरवाजिकुञ्जराः ।।"},
{"c": "8.57", "n": "55", "i": 44652, "v": "शरार्चिषं गाण्डिवचारुमण्डलं; युगान्तसूर्यप्रतिमानतेजसम् । न कौरवाः शेकुरुदीक्षितुं जयं; यथा रविं व्याधितचक्षुषो जनाः ।।"},
{"c": "8.57", "n": "56", "i": 44653, "v": "तमभ्यधावद्विसृजञ्शरान्कृप;स्तथैव भोजस्तव चात्मजः स्वयम् । जिघांसुभिस्तान्कुशलैः शरोत्तमा;न्महाहवे संजवितान्प्रयत्नतः । शरैः प्रचिच्छेद च पाण्डवस्त्वर;न्पराभिनद्वक्षसि च त्रिभिस्त्रिभिः ।।"},
{"c": "8.57", "n": "57", "i": 44654, "v": "स गाण्डिवाभ्यायतपूर्णमण्डल;स्तपन्रिपूनर्जुनभास्करो बभौ । शरोग्ररश्मिः शुचिशुक्रमध्यगो; यथैव सूर्यः परिवेषगस्तथा ।।"},
{"c": "8.57", "n": "58", "i": 44655, "v": "अथाग्र्यबाणैर्दशभिर्धनंजयं; पराभिनद्द्रोणसुतोऽच्युतं त्रिभिः । चतुर्भिरश्वांश्चतुरः कपिं तथा; शरैः स नाराचवरैरवाकिरत् ।।"},
{"c": "8.57", "n": "59", "i": 44656, "v": "तथा तु तत्तत्स्फुरदात्तकार्मुकं; त्रिभिः शरैर्यन्तृशिरः क्षुरेण । हयांश्चतुर्भिश्चतुरस्त्रिभिर्ध्वजं; धनंजयो द्रौणिरथान्न्यपातयत् ।।"},
{"c": "8.57", "n": "60", "i": 44657, "v": "स रोषपूर्णोऽशनिवज्रहाटकै;रलंकृतं तक्षकभोगवर्चसम् । सुबन्धनं कार्मुकमन्यदाददे; यथा महाहिप्रवरं गिरेस्तथा ।।"},
{"c": "8.57", "n": "61", "i": 44658, "v": "स्वमायुधं चोपविकीर्य भूतले; धनुश्च कृत्वा सगुणं गुणाधिकः । समानयानावजितौ नरोत्तमौ; शरोत्तमैर्द्रौणिरविध्यदन्तिकात् ।।"},
{"c": "8.57", "n": "62", "i": 44659, "v": "कृपश्च भोजश्च तथात्मजश्च ते; तमोनुदं वारिधरा इवापतन् । कृपस्य पार्थः सशरं शरासनं; हयान्ध्वजं सारथिमेव पत्रिभिः ।।"},
{"c": "8.57", "n": "63", "i": 44660, "v": "शरैः प्रचिच्छेद तवात्मजस्य; ध्वजं धनुश्च प्रचकर्त नर्दतः । जघान चाश्वान्कृतवर्मणः शुभा;न्ध्वजं च चिच्छेद ततः प्रतापवान् ।।"},
{"c": "8.57", "n": "64", "i": 44661, "v": "सवाजिसूतेष्वसनान्सकेतना;ञ्जघान नागाश्वरथांस्त्वरंश्च सः । ततः प्रकीर्णं सुमहद्बलं तव; प्रदारितं सेतुरिवाम्भसा यथा । ततोऽर्जुनस्याशु रथेन केशव;श्चकार शत्रूनपसव्यमातुरान् ।।"},
{"c": "8.57", "n": "65", "i": 44662, "v": "ततः प्रयान्तं त्वरितं धनंजयं; शतक्रतुं वृत्रनिजघ्नुषं यथा । समन्वधावन्पुनरुच्छ्रितैर्ध्वजै; रथैः सुयुक्तैरपरे युयुत्सवः ।।"},
{"c": "8.57", "n": "66", "i": 44663, "v": "अथाभिसृत्य प्रतिवार्य तानरी;न्धनंजयस्याभि रथं महारथाः । शिखण्डिशैनेययमाः शितैः शरै;र्विदारयन्तो व्यनदन्सुभैरवम् ।।"},
{"c": "8.57", "n": "67", "i": 44664, "v": "ततोऽभिजघ्नुः कुपिताः परस्परं; शरैस्तदाञ्जोगतिभिः सुतेजनैः । कुरुप्रवीराः सह सृञ्जयैर्यथा;सुराः पुरा देववरैरयोधयन् ।।"},
{"c": "8.57", "n": "68", "i": 44665, "v": "जयेप्सवः स्वर्गमनाय चोत्सुकाः; पतन्ति नागाश्वरथाः परंतप । जगर्जुरुच्चैर्बलवच्च विव्यधुः; शरैः सुमुक्तैरितरेतरं पृथक् ।।"},
{"c": "8.57", "n": "69", "i": 44666, "v": "शरान्धकारे तु महात्मभिः कृते; महामृधे योधवरैः परस्परम् । बभुर्दशाशा न दिवं च पार्थिव; प्रभा च सूर्यस्य तमोवृताभवत् ।।"},
{"c": "8.58", "t": "संजय उवाच ।"},
{"c": "8.58", "n": "1", "i": 44667, "v": "राजन्कुरूणां प्रवरैर्बलैर्भीममभिद्रुतम् । मज्जन्तमिव कौन्तेयमुज्जिहीर्षुर्धनंजयः ।।"},
{"c": "8.58", "n": "2", "i": 44668, "v": "विमृद्य सूतपुत्रस्य सेनां भारत सायकैः । प्राहिणोन्मृत्युलोकाय परवीरान्धनंजयः ।।"},
{"c": "8.58", "n": "3", "i": 44669, "v": "ततोऽस्याम्बरमावृत्य शरजालानि भागशः । अदृश्यन्त तथान्ये च निघ्नन्तस्तव वाहिनीम् ।।"},
{"c": "8.58", "n": "4", "i": 44670, "v": "स पक्षिसंघाचरितमाकाशं पूरयञ्शरैः । धनंजयो महाराज कुरूणामन्तकोऽभवत् ।।"},
{"c": "8.58", "n": "5", "i": 44671, "v": "ततो भल्लैः क्षुरप्रैश्च नाराचैर्निर्मलैरपि । गात्राणि प्राक्षिणोत्पार्थः शिरांसि च चकर्त ह ।।"},
{"c": "8.58", "n": "6", "i": 44672, "v": "छिन्नगात्रैर्विकवचैर्विशिरस्कैः समन्ततः । पतितैश्च पतद्भिश्च योधैरासीत्समावृतम् ।।"},
{"c": "8.58", "n": "7", "i": 44673, "v": "धनंजयशराभ्यस्तैः स्यन्दनाश्वनरद्विपैः । रणभूमिरभूद्राजन्महावैतरणी यथा ।।"},
{"c": "8.58", "n": "8", "i": 44674, "v": "ईषाचक्राक्षभङ्गैश्च व्यश्वैः साश्वैश्च युध्यताम् । ससूतैर्हतसूतैश्च रथैः स्तीर्णाभवन्मही ।।"},
{"c": "8.58", "n": "9", "i": 44675, "v": "सुवर्णवर्मसंनाहैर्योधैः कनकभूषणैः । आस्थिताः कृतवर्माणो भद्रा नित्यमदा द्विपाः । क्रुद्धाः क्रुद्धैर्महामात्रैः प्रेषितार्जुनमभ्ययुः ।।"},
{"c": "8.58", "n": "10", "i": 44676, "v": "चतुःशताः शरवर्षैर्हताः पेतुः किरीटिना । पर्यस्तानीव शृङ्गाणि ससत्त्वानि महागिरेः ।।"},
{"c": "8.58", "n": "11", "i": 44677, "v": "धनंजयशराभ्यस्तैः स्तीर्णा भूर्वरवारणैः । अभिपेदेऽर्जुनरथो घनान्भिन्दन्निवांशुमान् ।।"},
{"c": "8.58", "n": "12", "i": 44678, "v": "हतैर्गजमनुष्याश्वैर्भग्नैश्च बहुधा रथैः । विशस्त्रपत्रकवचैर्युद्धशौण्डैर्गतासुभिः । अपविद्धायुधैर्मार्गः स्तीर्णोऽभूत्फल्गुनेन वै ।।"},
{"c": "8.58", "n": "13", "i": 44679, "v": "व्यस्फूर्जयच्च गाण्डीवं सुमहद्भैरवस्वनम् । घोरो वज्रविनिष्पेषः स्तनयित्नोरिवाम्बरे ।।"},
{"c": "8.58", "n": "14", "i": 44680, "v": "ततः प्रादीर्यत चमूर्धनंजयशराहता । महावातसमाविद्धा महानौरिव सागरे ।।"},
{"c": "8.58", "n": "15", "i": 44681, "v": "नानारूपाः प्रहरणाः शरा गाण्डीवचोदिताः । अलातोल्काशनिप्रख्यास्तव सैन्यं विनिर्दहन् ।।"},
{"c": "8.58", "n": "16", "i": 44682, "v": "महागिरौ वेणुवनं निशि प्रज्वलितं यथा । तथा तव महत्सैन्यं प्रास्फुरच्छरपीडितम् ।।"},
{"c": "8.58", "n": "17", "i": 44683, "v": "संपिष्टदग्धविध्वस्तं तव सैन्यं किरीटिना । हतं प्रविहतं बाणैः सर्वतः प्रद्रुतं दिशः ।।"},
{"c": "8.58", "n": "18", "i": 44684, "v": "महावने मृगगणा दावाग्निग्रसिता यथा । कुरवः पर्यवर्तन्त निर्दग्धाः सव्यसाचिना ।।"},
{"c": "8.58", "n": "19", "i": 44685, "v": "उत्सृज्य हि महाबाहुं भीमसेनं तदा रणे । बलं कुरूणामुद्विग्नं सर्वमासीत्पराङ्मुखम् ।।"},
{"c": "8.58", "n": "20", "i": 44686, "v": "ततः कुरुषु भग्नेषु बीभत्सुरपराजितः । भीमसेनं समासाद्य मुहूर्तं सोऽभ्यवर्तत ।।"},
{"c": "8.58", "n": "21", "i": 44687, "v": "समागम्य स भीमेन मन्त्रयित्वा च फल्गुनः । विशल्यमरुजं चास्मै कथयित्वा युधिष्ठिरम् ।।"},
{"c": "8.58", "n": "22", "i": 44688, "v": "भीमसेनाभ्यनुज्ञातस्ततः प्रायाद्धनंजयः । नादयन्रथघोषेण पृथिवीं द्यां च भारत ।।"},
{"c": "8.58", "n": "23", "i": 44689, "v": "ततः परिवृतो भीमैर्दशभिः शत्रुपुंगवैः । दुःशासनादवरजैस्तव पुत्रैर्धनंजयः ।।"},
{"c": "8.58", "n": "24", "i": 44690, "v": "ते तमभ्यर्दयन्बाणैरुल्काभिरिव कुञ्जरम् । आततेष्वसनाः क्रूरा नृत्यन्त इव भारत ।।"},
{"c": "8.58", "n": "25", "i": 44691, "v": "अपसव्यांस्तु तांश्चक्रे रथेन मधुसूदनः । ततस्ते प्राद्रवञ्शूराः पराङ्मुखरथेऽर्जुने ।।"},
{"c": "8.58", "n": "26", "i": 44692, "v": "तेषामापततां केतून्रथांश्चापानि सायकान् । नाराचैरर्धचन्द्रैश्च क्षिप्रं पार्थो न्यपातयत् ।।"},
{"c": "8.58", "n": "27", "i": 44693, "v": "अथान्यैर्दशभिर्भल्लैः शिरांस्येषां न्यपातयत् । रोषसंरक्तनेत्राणि संदष्टौष्ठानि भूतले । तानि वक्त्राणि विबभुर्व्योम्नि तारागणा इव ।।"},
{"c": "8.58", "n": "28", "i": 44694, "v": "तांस्तु भल्लैर्महावेगैर्दशभिर्दश कौरवान् । रुक्माङ्गदान्रुक्मपुङ्खैर्विद्ध्वा प्रायादमित्रहा ।।"},
{"c": "8.59", "t": "संजय उवाच ।"},
{"c": "8.59", "n": "1", "i": 44695, "v": "तं तु यान्तं महावेगैरश्वैः कपिवरध्वजम् । युद्धायाभ्यद्रवन्वीराः कुरूणां नवती रथाः । परिवव्रुर्नरव्याघ्रा नरव्याघ्रं रणेऽर्जुनम् ।।"},
{"c": "8.59", "n": "2", "i": 44696, "v": "कृष्णः श्वेतान्महावेगानश्वान्कनकभूषणान् । मुक्ताजालप्रतिच्छन्नान्प्रैषीत्कर्णरथं प्रति ।।"},
{"c": "8.59", "n": "3", "i": 44697, "v": "ततः कर्णरथं यान्तमरीन्घ्नन्तं धनंजयम् । बाणवर्षैरभिघ्नन्तः संशप्तकरथा ययुः ।।"},
{"c": "8.59", "n": "4", "i": 44698, "v": "त्वरमाणांस्तु तान्सर्वान्ससूतेष्वसनध्वजान् । जघान नवतिं वीरानर्जुनो निशितैः शरैः ।।"},
{"c": "8.59", "n": "5", "i": 44699, "v": "तेऽपतन्त हता बाणैर्नानारूपैः किरीटिना । सविमाना यथा सिद्धाः स्वर्गात्पुण्यक्षये तथा ।।"},
{"c": "8.59", "n": "6", "i": 44700, "v": "ततः सरथनागाश्वाः कुरवः कुरुसत्तम । निर्भया भरतश्रेष्ठमभ्यवर्तन्त फल्गुनम् ।।"},
{"c": "8.59", "n": "7", "i": 44701, "v": "तदायस्तममुक्तास्त्रमुदीर्णवरवारणम् । पुत्राणां ते महत्सैन्यं समरौत्सीद्धनंजयः ।।"},
{"c": "8.59", "n": "8", "i": 44702, "v": "शक्त्यृष्टितोमरप्रासैर्गदानिस्त्रिंशसायकैः । प्राच्छादयन्महेष्वासाः कुरवः कुरुनन्दनम् ।।"},
{"c": "8.59", "n": "9", "i": 44703, "v": "तां कुरूणां प्रविततां शस्त्रवृष्टिं समुद्यताम् । व्यधमत्पाण्डवो बाणैस्तमः सूर्य इवांशुभिः ।।"},
{"c": "8.59", "n": "10", "i": 44704, "v": "ततो म्लेच्छाः स्थितैर्मत्तैस्त्रयोदशशतैर्गजैः । पार्श्वतोऽभ्यहनन्पार्थं तव पुत्रस्य शासनात् ।।"},
{"c": "8.59", "n": "11", "i": 44705, "v": "कर्णिनालीकनाराचैस्तोमरैः प्रासशक्तिभिः । कम्पनैर्भिण्डिपालैश्च रथस्थं पार्थमार्दयन् ।।"},
{"c": "8.59", "n": "12", "i": 44706, "v": "तामस्त्रवृष्टिं प्रहितां द्विपस्थैर्यवनैः स्मयन् । चिच्छेद निशितैर्भल्लैरर्धचन्द्रैश्च फल्गुनः ।।"},
{"c": "8.59", "n": "13", "i": 44707, "v": "अथ तान्द्विरदान्सर्वान्नानालिङ्गैर्महाशरैः । सपताकान्सहारोहान्गिरीन्वज्रैरिवाभिनत् ।।"},
{"c": "8.59", "n": "14", "i": 44708, "v": "ते हेमपुङ्खैरिषुभिराचिता हेममालिनः । हताः पेतुर्महानागाः साग्निज्वाला इवाद्रयः ।।"},
{"c": "8.59", "n": "15", "i": 44709, "v": "ततो गाण्डीवनिर्घोषो महानासीद्विशां पते । स्तनतां कूजतां चैव मनुष्यगजवाजिनाम् ।।"},
{"c": "8.59", "n": "16", "i": 44710, "v": "कुञ्जराश्च हता राजन्प्राद्रवंस्ते समन्ततः । अश्वाश्च पर्यधावन्त हतारोहा दिशो दश ।।"},
{"c": "8.59", "n": "17", "i": 44711, "v": "रथा हीना महाराज रथिभिर्वाजिभिस्तथा । गन्धर्वनगराकारा दृश्यन्ते स्म सहस्रशः ।।"},
{"c": "8.59", "n": "18", "i": 44712, "v": "अश्वारोहा महाराज धावमानास्ततस्ततः । तत्र तत्रैव दृश्यन्ते पतिताः पार्थसायकैः ।।"},
{"c": "8.59", "n": "19", "i": 44713, "v": "तस्मिन्क्षणे पाण्डवस्य बाह्वोर्बलमदृश्यत । यत्सादिनो वारणांश्च रथांश्चैकोऽजयद्युधि ।।"},
{"c": "8.59", "n": "20", "i": 44714, "v": "ततस्त्र्यङ्गेण महता बलेन भरतर्षभ । दृष्ट्वा परिवृतं राजन्भीमसेनः किरीटिनम् ।।"},
{"c": "8.59", "n": "21", "i": 44715, "v": "हतावशेषानुत्सृज्य त्वदीयान्कतिचिद्रथान् । जवेनाभ्यद्रवद्राजन्धनंजयरथं प्रति ।।"},
{"c": "8.59", "n": "22", "i": 44716, "v": "ततस्तत्प्राद्रवत्सैन्यं हतभूयिष्ठमातुरम् । दृष्ट्वा यदर्जुनं भीमो जगाम भ्रातरं प्रति ।।"},
{"c": "8.59", "n": "23", "i": 44717, "v": "हतावशिष्टांस्तुरगानर्जुनेन महाजवान् । भीमो व्यधमदभ्रान्तो गदापाणिर्महाहवे ।।"},
{"c": "8.59", "n": "24", "i": 44718, "v": "कालरात्रिमिवात्युग्रां नरनागाश्वभोजनाम् । प्राकाराट्टपुरद्वारदारणीमतिदारुणाम् ।।"},
{"c": "8.59", "n": "25", "i": 44719, "v": "ततो गदां नृनागाश्वेष्वाशु भीमो व्यवासृजत् । सा जघान बहूनश्वानश्वारोहांश्च मारिष ।।"},
{"c": "8.59", "n": "26", "i": 44720, "v": "कांस्यायसतनुत्रांस्तान्नरानश्वांश्च पाण्डवः । पोथयामास गदया सशब्दं तेऽपतन्हताः ।।"},
{"c": "8.59", "n": "27", "i": 44721, "v": "हत्वा तु तद्गजानीकं भीमसेनो महाबलः । पुनः स्वरथमास्थाय पृष्ठतोऽर्जुनमन्वगात् ।।"},
{"c": "8.59", "n": "28", "i": 44722, "v": "हतं पराङ्मुखप्रायं निरुत्साहं परं बलम् । व्यालम्बत महाराज प्रायशः शस्त्रवेष्टितम् ।।"},
{"c": "8.59", "n": "29", "i": 44723, "v": "विलम्बमानं तत्सैन्यमप्रगल्भमवस्थितम् । दृष्ट्वा प्राच्छादयद्बाणैरर्जुनः प्राणतापनैः ।।"},
{"c": "8.59", "n": "30", "i": 44724, "v": "ततः कुरूणामभवदार्तनादो महामृधे । रथाश्वनागासुहरैर्वध्यतामर्जुनेषुभिः ।।"},
{"c": "8.59", "n": "31", "i": 44725, "v": "हाहाकृतं भृशं तस्थौ लीयमानं परस्परम् । अलातचक्रवत्सैन्यं तदाभ्रमत तावकम् ।।"},
{"c": "8.59", "n": "32", "i": 44726, "v": "आदीप्तं तव तत्सैन्यं शरैश्छिन्नतनुच्छदम् । आसीत्स्वशोणितक्लिन्नं फुल्लाशोकवनं यथा ।।"},
{"c": "8.59", "n": "33", "i": 44727, "v": "तद्दृष्ट्वा कुरवस्तत्र विक्रान्तं सव्यसाचिनः । निराशाः समपद्यन्त सर्वे कर्णस्य जीविते ।।"},
{"c": "8.59", "n": "34", "i": 44728, "v": "अविषह्यं तु पार्थस्य शरसंपातमाहवे । मत्वा न्यवर्तन्कुरवो जिता गाण्डीवधन्वना ।।"},
{"c": "8.59", "n": "35", "i": 44729, "v": "ते हित्वा समरे पार्थं वध्यमानाश्च सायकैः । प्रदुद्रुवुर्दिशो भीताश्चुक्रुशुश्चापि सूतजम् ।।"},
{"c": "8.59", "n": "36", "i": 44730, "v": "अभ्यद्रवत तान्पार्थः किरञ्शरशतान्बहून् । हर्षयन्पाण्डवान्योधान्भीमसेनपुरोगमान् ।।"},
{"c": "8.59", "n": "37", "i": 44731, "v": "पुत्रास्तु ते महाराज जग्मुः कर्णरथं प्रति । अगाधे मज्जतां तेषां द्वीपः कर्णोऽभवत्तदा ।।"},
{"c": "8.59", "n": "38", "i": 44732, "v": "कुरवो हि महाराज निर्विषाः पन्नगा इव । कर्णमेवोपलीयन्त भयाद्गाण्डीवधन्वनः ।।"},
{"c": "8.59", "n": "39", "i": 44733, "v": "यथा सर्वाणि भूतानि मृत्योर्भीतानि भारत । धर्ममेवोपलीयन्ते कर्मवन्ति हि यानि च ।।"},
{"c": "8.59", "n": "40", "i": 44734, "v": "तथा कर्णं महेष्वासं पुत्रास्तव नराधिप । उपालीयन्त संत्रासात्पाण्डवस्य महात्मनः ।।"},
{"c": "8.59", "n": "41", "i": 44735, "v": "ताञ्शोणितपरिक्लिन्नान्विषमस्थाञ्शरातुरान् । मा भैष्टेत्यब्रवीत्कर्णो ह्यभितो मामितेति च ।।"},
{"c": "8.59", "n": "42", "i": 44736, "v": "संभग्नं हि बलं दृष्ट्वा बलात्पार्थेन तावकम् । धनुर्विस्फारयन्कर्णस्तस्थौ शत्रुजिघांसया । पाञ्चालान्पुनराधावत्पश्यतः सव्यसाचिनः ।।"},
{"c": "8.59", "n": "43", "i": 44737, "v": "ततः क्षणेन क्षितिपाः क्षतजप्रतिमेक्षणाः । कर्णं ववर्षुर्बाणौघैर्यथा मेघा महीधरम् ।।"},
{"c": "8.59", "n": "44", "i": 44738, "v": "ततः शरसहस्राणि कर्णमुक्तानि मारिष । व्ययोजयन्त पाञ्चालान्प्राणैः प्राणभृतां वर ।।"},
{"c": "8.59", "n": "45", "i": 44739, "v": "ततो रणो महानासीत्पाञ्चालानां विशां पते । वध्यतां सूतपुत्रेण मित्रार्थेऽमित्रघातिनाम् ।।"},
{"c": "8.60", "t": "संजय उवाच ।"},
{"c": "8.60", "n": "1", "i": 44740, "v": "ततः कर्णः कुरुषु प्रद्रुतेषु; वरूथिना श्वेतहयेन राजन् । पाञ्चालपुत्रान्व्यधमत्सूतपुत्रो; महेषुभिर्वात इवाभ्रसंघान् ।।"},
{"c": "8.60", "n": "2", "i": 44741, "v": "सूतं रथादञ्जलिकेन पात्य; जघान चाश्वाञ्जनमेजयस्य । शतानीकं सुतसोमं च भल्लै;रवाकिरद्धनुषी चाप्यकृन्तत् ।।"},
{"c": "8.60", "n": "3", "i": 44742, "v": "धृष्टद्युम्नं निर्बिभेदाथ षड्भि;र्जघान चाश्वं दक्षिणं तस्य संख्ये । हत्वा चाश्वान्सात्यकेः सूतपुत्रः; कैकेयपुत्रं न्यवधीद्विशोकम् ।।"},
{"c": "8.60", "n": "4", "i": 44743, "v": "तमभ्यधावन्निहते कुमारे; कैकेयसेनापतिरुग्रधन्वा । शरैर्विभिन्नं भृशमुग्रवेगैः; कर्णात्मजं सोऽभ्यहनत्सुषेणम् ।।"},
{"c": "8.60", "n": "5", "i": 44744, "v": "तस्यार्धचन्द्रैस्त्रिभिरुच्चकर्त; प्रसह्य बाहू च शिरश्च कर्णः । स स्यन्दनाद्गामपतद्गतासुः; परश्वधैः शाल इवावरुग्णः ।।"},
{"c": "8.60", "n": "6", "i": 44745, "v": "हताश्वमञ्जोगतिभिः सुषेणः; शिनिप्रवीरं निशितैः पृषत्कैः । प्रच्छाद्य नृत्यन्निव सौतिपुत्रः; शैनेयबाणाभिहतः पपात ।।"},
{"c": "8.60", "n": "7", "i": 44746, "v": "पुत्रे हते क्रोधपरीतचेताः; कर्णः शिनीनामृषभं जिघांसुः । हतोऽसि शैनेय इति ब्रुवन्स; व्यवासृजद्बाणममित्रसाहम् ।।"},
{"c": "8.60", "n": "8", "i": 44747, "v": "स तस्य चिच्छेद शरं शिखण्डी; त्रिभिस्त्रिभिश्च प्रतुतोद कर्णम् । शिखण्डिनः कार्मुकं स ध्वजं च; च्छित्त्वा शराभ्यामहनत्सुजातम् ।।"},
{"c": "8.60", "n": "9", "i": 44748, "v": "शिखण्डिनं षड्भिरविध्यदुग्रो; दान्तो धार्ष्टद्युम्नशिरश्चकर्त । अथाभिनत्सुतसोमं शरेण; स संशितेनाधिरथिर्महात्मा ।।"},
{"c": "8.60", "n": "10", "i": 44749, "v": "अथाक्रन्दे तुमुले वर्तमाने; धार्ष्टद्युम्ने निहते तत्र कृष्णः । अपाञ्चाल्यं क्रियते याहि पार्थ; कर्णं जहीत्यब्रवीद्राजसिंह ।।"},
{"c": "8.60", "n": "11", "i": 44750, "v": "ततः प्रहस्याशु नरप्रवीरो; रथं रथेनाधिरथेर्जगाम । भये तेषां त्राणमिच्छन्सुबाहु;रभ्याहतानां रथयूथपेन ।।"},
{"c": "8.60", "n": "12", "i": 44751, "v": "विस्फार्य गाण्डीवमथोग्रघोषं; ज्यया समाहत्य तले भृशं च । बाणान्धकारं सहसैव कृत्वा; जघान नागाश्वरथान्नरांश्च ।।"},
{"c": "8.60", "n": "13", "i": 44752, "v": "तं भीमसेनोऽनु ययौ रथेन; पृष्ठे रक्षन्पाण्डवमेकवीरम् । तौ राजपुत्रौ त्वरितौ रथाभ्यां; कर्णाय यातावरिभिर्विमुक्तौ ।।"},
{"c": "8.60", "n": "14", "i": 44753, "v": "अत्रान्तरे सुमहत्सूतपुत्र;श्चक्रे युद्धं सोमकान्संप्रमृद्नन् । रथाश्वमातङ्गगणाञ्जघान; प्रच्छादयामास दिशः शरैश्च ।।"},
{"c": "8.60", "n": "15", "i": 44754, "v": "तमुत्तमौजा जनमेजयश्च; क्रुद्धौ युधामन्युशिखण्डिनौ च । कर्णं विनेदुः सहिताः पृषत्कैः; संमर्दमानाः सह पार्षतेन ।।"},
{"c": "8.60", "n": "16", "i": 44755, "v": "ते पञ्च पाञ्चालरथाः सुरूपै;र्वैकर्तनं कर्णमभिद्रवन्तः । तस्माद्रथाच्च्यावयितुं न शेकु;र्धैर्यात्कृतात्मानमिवेन्द्रियाणि ।।"},
{"c": "8.60", "n": "17", "i": 44756, "v": "तेषां धनूंषि ध्वजवाजिसूतां;स्तूणं पताकाश्च निकृत्य बाणैः । तान्पञ्चभिः स त्वहनत्पृषत्कैः; कर्णस्ततः सिंह इवोन्ननाद ।।"},
{"c": "8.60", "n": "18", "i": 44757, "v": "तस्यास्यतस्तानभिनिघ्नतश्च; ज्याबाणहस्तस्य धनुःस्वनेन । साद्रिद्रुमा स्यात्पृथिवी विशीर्णा; इत्येव मत्वा जनता व्यषीदत् ।।"},
{"c": "8.60", "n": "19", "i": 44758, "v": "स शक्रचापप्रतिमेन धन्वना; भृशाततेनाधिरथिः शरान्सृजन् । बभौ रणे दीप्तमरीचिमण्डलो; यथांशुमाली परिवेषवांस्तथा ।।"},
{"c": "8.60", "n": "20", "i": 44759, "v": "शिखण्डिनं द्वादशभिः पराभिन;च्छितैः शरैः षड्भिरथोत्तमौजसम् । त्रिभिर्युधामन्युमविध्यदाशुगै;स्त्रिभिस्त्रिभिः सोमकपार्षतात्मजौ ।।"},
{"c": "8.60", "n": "21", "i": 44760, "v": "पराजिताः पञ्च महारथास्तु ते; महाहवे सूतसुतेन मारिष । निरुद्यमास्तस्थुरमित्रमर्दना; यथेन्द्रियार्थात्मवता पराजिताः ।।"},
{"c": "8.60", "n": "22", "i": 44761, "v": "निमज्जतस्तानथ कर्णसागरे; विपन्ननावो वणिजो यथार्णवे । उद्दध्रिरे नौभिरिवार्णवाद्रथैः; सुकल्पितैर्द्रौपदिजाः स्वमातुलान् ।।"},
{"c": "8.60", "n": "23", "i": 44762, "v": "ततः शिनीनामृषभः शितैः शरै;र्निकृत्य कर्णप्रहितानिषून्बहून् । विदार्य कर्णं निशितैरयस्मयै;स्तवात्मजं ज्येष्ठमविध्यदष्टभिः ।।"},
{"c": "8.60", "n": "24", "i": 44763, "v": "कृपोऽथ भोजश्च तवात्मजस्तथा; स्वयं च कर्णो निशितैरताडयत् । स तैश्चतुर्भिर्युयुधे यदूत्तमो; दिगीश्वरैर्दैत्यपतिर्यथा तथा ।।"},
{"c": "8.60", "n": "25", "i": 44764, "v": "समानतेनेष्वसनेन कूजता; भृशाततेनामितबाणवर्षिणा । बभूव दुर्धर्षतरः स सात्यकिः; शरन्नभोमध्यगतो यथा रविः ।।"},
{"c": "8.60", "n": "26", "i": 44765, "v": "पुनः समासाद्य रथान्सुदंशिताः; शिनिप्रवीरं जुगुपुः परंतपाः । समेत्य पाञ्चालरथा महारणे; मरुद्गणाः शक्रमिवारिनिग्रहे ।।"},
{"c": "8.60", "n": "27", "i": 44766, "v": "ततोऽभवद्युद्धमतीव दारुणं; तवाहितानां तव सैनिकैः सह । रथाश्वमातङ्गविनाशनं तथा; यथा सुराणामसुरैः पुराभवत् ।।"},
{"c": "8.60", "n": "28", "i": 44767, "v": "रथद्विपा वाजिपदातयोऽपि वा; भ्रमन्ति नानाविधशस्त्रवेष्टिताः । परस्परेणाभिहताश्च चस्खलु;र्विनेदुरार्ता व्यसवोऽपतन्त च ।।"},
{"c": "8.60", "n": "29", "i": 44768, "v": "तथा गते भीममभीस्तवात्मजः; ससार राजावरजः किरञ्शरैः । तमभ्यधावत्त्वरितो वृकोदरो; महारुरुं सिंह इवाभिपेतिवान् ।।"},
{"c": "8.60", "n": "30", "i": 44769, "v": "ततस्तयोर्युद्धमतीतमानुषं; प्रदीव्यतोः प्राणदुरोदरेऽभवत् । परस्परेणाभिनिविष्टरोषयो;रुदग्रयोः शम्बरशक्रयोर्यथा ।।"},
{"c": "8.60", "n": "31", "i": 44770, "v": "शरैः शरीरान्तकरैः सुतेजनै;र्निजघ्नतुस्तावितरेतरं भृशम् । सकृत्प्रभिन्नाविव वाशितान्तरे; महागजौ मन्मथसक्तचेतसौ ।।"},
{"c": "8.60", "n": "32", "i": 44771, "v": "तवात्मजस्याथ वृकोदरस्त्वर;न्धनुः क्षुराभ्यां ध्वजमेव चाच्छिनत् । ललाटमप्यस्य बिभेद पत्रिणा; शिरश्च कायात्प्रजहार सारथेः ।।"},
{"c": "8.60", "n": "33", "i": 44772, "v": "स राजपुत्रोऽन्यदवाप्य कार्मुकं; वृकोदरं द्वादशभिः पराभिनत् । स्वयं नियच्छंस्तुरगानजिह्मगैः; शरैश्च भीमं पुनरभ्यवीवृषत् ।।"},
{"c": "8.61", "t": "संजय उवाच ।"},
{"c": "8.61", "n": "1", "i": 44773, "v": "तत्राकरोद्दुष्करं राजपुत्रो; दुःशासनस्तुमुले युध्यमानः । चिच्छेद भीमस्य धनुः क्षुरेण; षड्भिः शरैः सारथिमप्यविध्यत् ।।"},
{"c": "8.61", "n": "2", "i": 44774, "v": "ततोऽभिनद्बहुभिः क्षिप्रमेव; वरेषुभिर्भीमसेनं महात्मा । स विक्षरन्नाग इव प्रभिन्नो; गदामस्मै तुमुले प्राहिणोद्वै ।।"},
{"c": "8.61", "n": "3", "i": 44775, "v": "तयाहरद्दश धन्वन्तराणि; दुःशासनं भीमसेनः प्रसह्य । तया हतः पतितो वेपमानो; दुःशासनो गदया वेगवत्या ।।"},
{"c": "8.61", "n": "4", "i": 44776, "v": "हयाः ससूताश्च हता नरेन्द्र; चूर्णीकृतश्चास्य रथः पतन्त्या । विध्वस्तवर्माभरणाम्बरस्र;ग्विचेष्टमानो भृशवेदनार्तः ।।"},
{"c": "8.61", "n": "5", "i": 44777, "v": "ततः स्मृत्वा भीमसेनस्तरस्वी; सापत्नकं यत्प्रयुक्तं सुतैस्ते । रथादवप्लुत्य गतः स भूमौ; यत्नेन तस्मिन्प्रणिधाय चक्षुः ।।"},
{"c": "8.61", "n": "6", "i": 44778, "v": "असिं समुद्धृत्य शितं सुधारं; कण्ठे समाक्रम्य च वेपमानम् । उत्कृत्य वक्षः पतितस्य भूमा;वथापिबच्छोणितमस्य कोष्णम् । आस्वाद्य चास्वाद्य च वीक्षमाणः; क्रुद्धोऽतिवेलं प्रजगाद वाक्यम् ।।"},
{"c": "8.61", "n": "7", "i": 44779, "v": "स्तन्यस्य मातुर्मधुसर्पिषो वा; माध्वीकपानस्य च सत्कृतस्य । दिव्यस्य वा तोयरसस्य पाना;त्पयोदधिभ्यां मथिताच्च मुख्यात् । सर्वेभ्य एवाभ्यधिको रसोऽयं; मतो ममाद्याहितलोहितस्य ।।"},
{"c": "8.61", "n": "8", "i": 44780, "v": "एवं ब्रुवाणं पुनराद्रवन्त;मास्वाद्य वल्गन्तमतिप्रहृष्टम् । ये भीमसेनं ददृशुस्तदानीं; भयेन तेऽपि व्यथिता निपेतुः ।।"},
{"c": "8.61", "n": "9", "i": 44781, "v": "ये चापि तत्रापतिता मनुष्या;स्तेषां करेभ्यः पतितं च शस्त्रम् । भयाच्च संचुक्रुशुरुच्चकैस्ते; निमीलिताक्षा ददृशुश्च तन्न ।।"},
{"c": "8.61", "n": "10", "i": 44782, "v": "ये तत्र भीमं ददृशुः समन्ता;द्दौःशासनं तद्रुधिरं पिबन्तम् । सर्वे पलायन्त भयाभिपन्ना; नायं मनुष्य इति भाषमाणाः ।।"},
{"c": "8.61", "n": "11", "i": 44783, "v": "शृण्वतां लोकवीराणामिदं वचनमब्रवीत् । एष ते रुधिरं कण्ठात्पिबामि पुरुषाधम । ब्रूहीदानीं सुसंरब्धः पुनर्गौरिति गौरिति ।।"},
{"c": "8.61", "n": "12", "i": 44784, "v": "प्रमाणकोट्यां शयनं कालकूटस्य भोजनम् । दशनं चाहिभिः कष्टं दाहं च जतुवेश्मनि ।।"},
{"c": "8.61", "n": "13", "i": 44785, "v": "द्यूतेन राज्यहरणमरण्ये वसतिश्च या । इष्वस्त्राणि च संग्रामेष्वसुखानि च वेश्मनि ।।"},
{"c": "8.61", "n": "14", "i": 44786, "v": "दुःखान्येतानि जानीमो न सुखानि कदाचन । धृतराष्ट्रस्य दौरात्म्यात्सपुत्रस्य सदा वयम् ।।"},
{"c": "8.61", "n": "15", "i": 44787, "v": "इत्युक्त्वा वचनं राजञ्जयं प्राप्य वृकोदरः । पुनराह महाराज स्मयंस्तौ केशवार्जुनौ ।।"},
{"c": "8.61", "n": "16", "i": 44788, "v": "दुःशासने यद्रणे संश्रुतं मे; तद्वै सर्वं कृतमद्येह वीरौ । अद्यैव दास्याम्यपरं द्वितीयं; दुर्योधनं यज्ञपशुं विशस्य । शिरो मृदित्वा च पदा दुरात्मनः; शान्तिं लप्स्ये कौरवाणां समक्षम् ।।"},
{"c": "8.61", "n": "17", "i": 44789, "v": "एतावदुक्त्वा वचनं प्रहृष्टो; ननाद चोच्चै रुधिरार्द्रगात्रः । ननर्त चैवातिबलो महात्मा; वृत्रं निहत्येव सहस्रनेत्रः ।।"},
{"c": "8.62", "t": "संजय उवाच ।"},
{"c": "8.62", "n": "1", "i": 44790, "v": "दुःशासने तु निहते पुत्रास्तव महारथाः । महाक्रोधविषा वीराः समरेष्वपलायिनः । दश राजन्महावीर्यो भीमं प्राच्छादयञ्शरैः ।।"},
{"c": "8.62", "n": "2", "i": 44791, "v": "कवची निषङ्गी पाशी दण्डधारो धनुर्धरः । अलोलुपः शलः संधो वातवेगसुवर्चसौ ।।"},
{"c": "8.62", "n": "3", "i": 44792, "v": "एते समेत्य सहिता भ्रातृव्यसनकर्शिताः । भीमसेनं महाबाहुं मार्गणैः समवारयन् ।।"},
{"c": "8.62", "n": "4", "i": 44793, "v": "स वार्यमाणो विशिखैः समन्तात्तैर्महारथैः । भीमः क्रोधाभिरक्ताक्षः क्रुद्धः काल इवाबभौ ।।"},
{"c": "8.62", "n": "5", "i": 44794, "v": "तांस्तु भल्लैर्महावेगैर्दशभिर्दशभिः शितैः । रुक्माङ्गदो रुक्मपुङ्खैः पार्थो निन्ये यमक्षयम् ।।"},
{"c": "8.62", "n": "6", "i": 44795, "v": "हतेषु तेषु वीरेषु प्रदुद्राव बलं तव । पश्यतः सूतपुत्रस्य पाण्डवस्य भयार्दितम् ।।"},
{"c": "8.62", "n": "7", "i": 44796, "v": "ततः कर्णो महाराज प्रविवेश महारणम् । दृष्ट्वा भीमस्य विक्रान्तमन्तकस्य प्रजास्विव ।।"},
{"c": "8.62", "n": "8", "i": 44797, "v": "तस्य त्वाकारभावज्ञः शल्यः समितिशोभनः । उवाच वचनं कर्णं प्राप्तकालमरिंदम । मा व्यथां कुरु राधेय नैतत्त्वय्युपपद्यते ।।"},
{"c": "8.62", "n": "9", "i": 44798, "v": "एते द्रवन्ति राजानो भीमसेनभयार्दिताः । दुर्योधनश्च संमूढो भ्रातृव्यसनदुःखितः ।।"},
{"c": "8.62", "n": "10", "i": 44799, "v": "दुःशासनस्य रुधिरे पीयमाने महात्मना । व्यापन्नचेतसश्चैव शोकोपहतमन्यवः ।।"},
{"c": "8.62", "n": "11", "i": 44800, "v": "दुर्योधनमुपासन्ते परिवार्य समन्ततः । कृपप्रभृतयः कर्ण हतशेषाश्च सोदराः ।।"},
{"c": "8.62", "n": "12", "i": 44801, "v": "पाण्डवा लब्धलक्षाश्च धनंजयपुरोगमाः । त्वामेवाभिमुखाः शूरा युद्धाय समुपास्थिताः ।।"},
{"c": "8.62", "n": "13", "i": 44802, "v": "स त्वं पुरुषशार्दूल पौरुषे महति स्थितः । क्षत्रधर्मं पुरस्कृत्य प्रत्युद्याहि धनंजयम् ।।"},
{"c": "8.62", "n": "14", "i": 44803, "v": "भारो हि धार्तराष्ट्रेण त्वयि सर्वः समर्पितः । तमुद्वह महाबाहो यथाशक्ति यथाबलम् । जये स्याद्विपुला कीर्तिर्ध्रुवः स्वर्गः पराजये ।।"},
{"c": "8.62", "n": "15", "i": 44804, "v": "वृषसेनश्च राधेय संक्रुद्धस्तनयस्तव । त्वयि मोहसमापन्ने पाण्डवानभिधावति ।।"},
{"c": "8.62", "n": "16", "i": 44805, "v": "एतच्छ्रुत्वा तु वचनं शल्यस्यामिततेजसः । हृदि मानुष्यकं भावं चक्रे युद्धाय सुस्थिरम् ।।"},
{"c": "8.62", "n": "17", "i": 44806, "v": "ततः क्रुद्धो वृषसेनोऽभ्यधाव;दातस्थिवांसं स्वरथं हतारिम् । वृकोदरं कालमिवात्तदण्डं; गदाहस्तं पोथमानं त्वदीयान् ।।"},
{"c": "8.62", "n": "18", "i": 44807, "v": "तमभ्यधावन्नकुलः प्रवीरो; रोषादमित्रं प्रतुदन्पृषत्कैः । कर्णस्य पुत्रं समरे प्रहृष्टं; जिष्णुर्जिघांसुर्मघवेव जम्भम् ।।"},
{"c": "8.62", "n": "19", "i": 44808, "v": "ततो ध्वजं स्फाटिकचित्रकम्बुं; चिच्छेद वीरो नकुलः क्षुरेण । कर्णात्मजस्येष्वसनं च चित्रं; भल्लेन जाम्बूनदपट्टनद्धम् ।।"},
{"c": "8.62", "n": "20", "i": 44809, "v": "अथान्यदादाय धनुः सुशीघ्रं; कर्णात्मजः पाण्डवमभ्यविध्यत् । दिव्यैर्महास्त्रैर्नकुलं महास्त्रो; दुःशासनस्यापचितिं यियासुः ।।"},
{"c": "8.62", "n": "21", "i": 44810, "v": "ततः क्रुद्धो नकुलस्तं महात्मा; शरैर्महोल्काप्रतिमैरविध्यत् । दिव्यैरस्त्रैरभ्यविध्यच्च सोऽपि; कर्णस्य पुत्रो नकुलं कृतास्त्रः ।।"},
{"c": "8.62", "n": "22", "i": 44811, "v": "कर्णस्य पुत्रो नकुलस्य राज;न्सर्वानश्वानक्षिणोदुत्तमास्त्रैः । वनायुजान्सुकुमारस्य शुभ्रा;नलंकृताञ्जातरूपेण शीघ्रान् ।।"},
{"c": "8.62", "n": "23", "i": 44812, "v": "ततो हताश्वादवरुह्य याना;दादाय चर्म रुचिरं चाष्टचन्द्रम् । आकाशसंकाशमसिं गृहीत्वा; पोप्लूयमानः खगवच्चचार ।।"},
{"c": "8.62", "n": "24", "i": 44813, "v": "ततोऽन्तरिक्षे नृवराश्वनागां;श्चिच्छेद मार्गान्विचरन्विचित्रान् । ते प्रापतन्नसिना गां विशस्ता; यथाश्वमेधे पशवः शमित्रा ।।"},
{"c": "8.62", "n": "25", "i": 44814, "v": "द्विसाहस्रा विदिता युद्धशौण्डा; नानादेश्याः सुभृताः सत्यसंधाः । एकेन शीघ्रं नकुलेन कृत्ताः; सारेप्सुनेवोत्तमचन्दनास्ते ।।"},
{"c": "8.62", "n": "26", "i": 44815, "v": "तमापतन्तं नकुलं सोऽभिपत्य; समन्ततः सायकैरभ्यविध्यत् । स तुद्यमानो नकुलः पृषत्कै;र्विव्याध वीरं स चुकोप विद्धः ।।"},
{"c": "8.62", "n": "27", "i": 44816, "v": "तं कर्णपुत्रो विधमन्तमेकं; नराश्वमातङ्गरथप्रवेकान् । क्रीडन्तमष्टादशभिः पृषत्कै;र्विव्याध वीरं स चुकोप विद्धः ।।"},
{"c": "8.62", "n": "28", "i": 44817, "v": "ततोऽभ्यधावत्समरे जिघांसुः; कर्णात्मजं पाण्डुसुतो नृवीरः । तस्येषुभिर्व्यधमत्कर्णपुत्रो; महारणे चर्म सहस्रतारम् ।।"},
{"c": "8.62", "n": "29", "i": 44818, "v": "तस्यायसं निशितं तीक्ष्णधार;मसिं विकोशं गुरुभारसाहम् । द्विषच्छरीरापहरं सुघोर;माधुन्वतः सर्पमिवोग्ररूपम् ।।"},
{"c": "8.62", "n": "30", "i": 44819, "v": "क्षिप्रं शरैः षड्भिरमित्रसाह;श्चकर्त खड्गं निशितैः सुधारैः । पुनश्च पीतैर्निशितैः पृषत्कैः; स्तनान्तरे गाढमथाभ्यविध्यत् ।।"},
{"c": "8.62", "n": "31", "i": 44820, "v": "स भीमसेनस्य रथं हताश्वो; माद्रीसुतः कर्णसुताभितप्तः । आपुप्लुवे सिंह इवाचलाग्रं; संप्रेक्षमाणस्य धनंजयस्य ।।"},
{"c": "8.62", "n": "32", "i": 44821, "v": "नकुलमथ विदित्वा छिन्नबाणासनासिं; विरथमरिशरार्तं कर्णपुत्रास्त्रभग्नम् । पवनधुतपताका ह्रादिनो वल्गिताश्वा; वरपुरुषनियत्तास्ते रथाः शीघ्रमीयुः ।।"},
{"c": "8.62", "n": "33", "i": 44822, "v": "द्रुपदसुतवरिष्ठाः पञ्च शैनेयषष्ठा; द्रुपददुहितृपुत्राः पञ्च चामित्रसाहाः । द्विरदरथनराश्वान्सूदयन्तस्त्वदीया;न्भुजगपतिनिकाशैर्मार्गणैरात्तशस्त्राः ।।"},
{"c": "8.62", "n": "34", "i": 44823, "v": "अथ तव रथमुख्यास्तान्प्रतीयुस्त्वरन्तो; हृदिकसुतकृपौ च द्रौणिदुर्योधनौ च । शकुनिशुकवृकाश्च क्राथदेवावृधौ च; द्विरदजलदघोषैः स्यन्दनैः कार्मुकैश्च ।।"},
{"c": "8.62", "n": "35", "i": 44824, "v": "तव नरवरवर्यास्तान्दशैकं च वीरा;न्प्रवरशरवराग्र्यैस्ताडयन्तोऽभ्यरुन्धन् । नवजलदसवर्णैर्हस्तिभिस्तानुदीयु;र्गिरिशिखरनिकाशैर्भीमवेगैः कुणिन्दाः ।।"},
{"c": "8.62", "n": "36", "i": 44825, "v": "सुकल्पिता हैमवता मदोत्कटा; रणाभिकामैः कृतिभिः समास्थिताः । सुवर्णजालावतता बभुर्गजा;स्तथा यथा वै जलदाः सविद्युतः ।।"},
{"c": "8.62", "n": "37", "i": 44826, "v": "कुणिन्दपुत्रो दशभिर्महायसैः; कृपं ससूताश्वमपीडयद्भृशम् । ततः शरद्वत्सुतसायकैर्हतः; सहैव नागेन पपात भूतले ।।"},
{"c": "8.62", "n": "38", "i": 44827, "v": "कुणिन्दपुत्रावरजस्तु तोमरै;र्दिवाकरांशुप्रतिमैरयस्मयैः । रथं च विक्षोभ्य ननाद नर्दत;स्ततोऽस्य गान्धारपतिः शिरोऽहरत् ।।"},
{"c": "8.62", "n": "39", "i": 44828, "v": "ततः कुणिन्देषु हतेषु तेष्वथ; प्रहृष्टरूपास्तव ते महारथाः । भृशं प्रदध्मुर्लवणाम्बुसंभवा;न्परांश्च बाणासनपाणयोऽभ्ययुः ।।"},
{"c": "8.62", "n": "40", "i": 44829, "v": "अथाभवद्युद्धमतीव दारुणं; पुनः कुरूणां सह पाण्डुसृञ्जयैः । शरासिशक्त्यृष्टिगदापरश्वधै;र्नराश्वनागासुहरं भृशाकुलम् ।।"},
{"c": "8.62", "n": "41", "i": 44830, "v": "रथाश्वमातङ्गपदातिभिस्ततः; परस्परं विप्रहतापतन्क्षितौ । यथा सविद्युत्स्तनिता बलाहकाः; समास्थिता दिग्भ्य इवोग्रमारुतैः ।।"},
{"c": "8.62", "n": "42", "i": 44831, "v": "ततः शतानीकहतान्महागजां;स्तथा रथान्पत्तिगणांश्च तावकान् । जघान भोजश्च हयानथापत;न्विशस्त्रकृत्ताः कृतवर्मणा द्विपाः ।।"},
{"c": "8.62", "n": "43", "i": 44832, "v": "अथापरे द्रौणिशराहता द्विपा;स्त्रयः ससर्वायुधयोधकेतवः । निपेतुरुर्व्यां व्यसवः प्रपातिता;स्तथा यथा वज्रहता महाचलाः ।।"},
{"c": "8.62", "n": "44", "i": 44833, "v": "कुणिन्दराजावरजादनन्तरः; स्तनान्तरे पत्रिवरैरताडयत् । तवात्मजं तस्य तवात्मजः शरैः; शितैः शरीरं बिभिदे द्विपं च तम् ।।"},
{"c": "8.62", "n": "45", "i": 44834, "v": "स नागराजः सह राजसूनुना; पपात रक्तं बहु सर्वतः क्षरन् । शचीशवज्रप्रहतोऽम्बुदागमे; यथा जलं गैरिकपर्वतस्तथा ।।"},
{"c": "8.62", "n": "46", "i": 44835, "v": "कुणिन्दपुत्रप्रहितोऽपरद्विपः; शुकं ससूताश्वरथं व्यपोथयत् । ततोऽपतत्क्राथशराभिदारितः; सहेश्वरो वज्रहतो यथा गिरिः ।।"},
{"c": "8.62", "n": "47", "i": 44836, "v": "रथी द्विपस्थेन हतोऽपतच्छरैः; क्राथाधिपः पर्वतजेन दुर्जयः । सवाजिसूतेष्वसनस्तथापत;द्यथा महावातहतो महाद्रुमः ।।"},
{"c": "8.62", "n": "48", "i": 44837, "v": "वृको द्विपस्थं गिरिराजवासिनं; भृशं शरैर्द्वादशभिः पराभिनत् । ततो वृकं साश्वरथं महाजवं; त्वरंश्चतुर्भिश्चरणे व्यपोथयत् ।।"},
{"c": "8.62", "n": "49", "i": 44838, "v": "स नागराजः सनियन्तृकोऽपत;त्पराहतो बभ्रुसुतेषुभिर्भृशम् । स चापि देवावृधसूनुरर्दितः; पपात नुन्नः सहदेवसूनुना ।।"},
{"c": "8.62", "n": "50", "i": 44839, "v": "विषाणपोत्रापरगात्रघातिना; गजेन हन्तुं शकुनेः कुणिन्दजः । जगाम वेगेन भृशार्दयंश्च तं; ततोऽस्य गान्धारपतिः शिरोऽहरत् ।।"},
{"c": "8.62", "n": "51", "i": 44840, "v": "ततः शतानीकहता महागजा; हया रथाः पत्तिगणाश्च तावकाः । सुपर्णवातप्रहता यथा नगा;स्तथा गता गामवशा विचूर्णिताः ।।"},
{"c": "8.62", "n": "52", "i": 44841, "v": "ततोऽभ्यविध्यद्बहुभिः शितैः शरैः; कुणिन्दपुत्रो नकुलात्मजं स्मयन् । ततोऽस्य कायान्निचकर्त नाकुलिः; शिरः क्षुरेणाम्बुजसंनिभाननम् ।।"},
{"c": "8.62", "n": "53", "i": 44842, "v": "ततः शतानीकमविध्यदाशुगै;स्त्रिभिः शितैः कर्णसुतोऽर्जुनं त्रिभिः । त्रिभिश्च भीमं नकुलं च सप्तभि;र्जनार्दनं द्वादशभिश्च सायकैः ।।"},
{"c": "8.62", "n": "54", "i": 44843, "v": "तदस्य कर्मातिमनुष्यकर्मणः; समीक्ष्य हृष्टाः कुरवोऽभ्यपूजयन् । पराक्रमज्ञास्तु धनंजयस्य ते; हुतोऽयमग्नाविति तं तु मेनिरे ।।"},
{"c": "8.62", "n": "55", "i": 44844, "v": "ततः किरीटी परवीरघाती; हताश्वमालोक्य नरप्रवीरम् । तमभ्यधावद्वृषसेनमाहवे; स सूतजस्य प्रमुखे स्थितं तदा ।।"},
{"c": "8.62", "n": "56", "i": 44845, "v": "तमापतन्तं नरवीरमुग्रं; महाहवे बाणसहस्रधारिणम् । अभ्यापतत्कर्णसुतो महारथो; यथैव चेन्द्रं नमुचिः पुरातने ।।"},
{"c": "8.62", "n": "57", "i": 44846, "v": "ततोऽद्भुतेनैकशतेन पार्थं; शरैर्विद्ध्वा सूतपुत्रस्य पुत्रः । ननाद नादं सुमहानुभावो; विद्ध्वेव शक्रं नमुचिः पुरा वै ।।"},
{"c": "8.62", "n": "58", "i": 44847, "v": "पुनः स पार्थं वृषसेन उग्रै;र्बाणैरविध्यद्भुजमूलमध्ये । तथैव कृष्णं नवभिः समार्दय;त्पुनश्च पार्थं दशभिः शिताग्रैः ।।"},
{"c": "8.62", "n": "59", "i": 44848, "v": "ततः किरीटी रणमूर्ध्नि कोपा;त्कृत्वा त्रिशाखां भ्रुकुटिं ललाटे । मुमोच बाणान्विशिखान्महात्मा; वधाय राजन्सूतपुत्रस्य संख्ये ।।"},
{"c": "8.62", "n": "60", "i": 44849, "v": "विव्याध चैनं दशभिः पृषत्कै;र्मर्मस्वसक्तं प्रसभं किरीटी । चिच्छेद चास्येष्वसनं भुजौ च; क्षुरैश्चतुर्भिः शिर एव चोग्रैः ।।"},
{"c": "8.62", "n": "61", "i": 44850, "v": "स पार्थबाणाभिहतः पपात; रथाद्विबाहुर्विशिरा धरायाम् । सुपुष्पितः पर्णधरोऽतिकायो; वातेरितः शाल इवाद्रिशृङ्गात् ।।"},
{"c": "8.62", "n": "62", "i": 44851, "v": "तं प्रेक्ष्य बाणाभिहतं पतन्तं; रथात्सुतं सूतजः क्षिप्रकारी । रथं रथेनाशु जगाम वेगा;त्किरीटिनः पुत्रवधाभितप्तः ।।"},
{"c": "8.63", "t": "संजय उवाच ।"},
{"c": "8.63", "n": "1", "i": 44852, "v": "वृषसेनं हतं दृष्ट्वा शोकामर्षसमन्वितः । मुक्त्वा शोकोद्भवं वारि नेत्राभ्यां सहसा वृषः ।।"},
{"c": "8.63", "n": "2", "i": 44853, "v": "रथेन कर्णस्तेजस्वी जगामाभिमुखो रिपून् । युद्धायामर्षताम्राक्षः समाहूय धनंजयम् ।।"},
{"c": "8.63", "n": "3", "i": 44854, "v": "तौ रथौ सूर्यसंकाशौ वैयाघ्रपरिवारणौ । समेतौ ददृशुस्तत्र द्वाविवार्कौ समागतौ ।।"},
{"c": "8.63", "n": "4", "i": 44855, "v": "श्वेताश्वौ पुरुषादित्यावास्थितावरिमर्दनौ । शुशुभाते महात्मानौ चन्द्रादित्यौ यथा दिवि ।।"},
{"c": "8.63", "n": "5", "i": 44856, "v": "तौ दृष्ट्वा विस्मयं जग्मुः सर्वभूतानि मारिष । त्रैलोक्यविजये यत्ताविन्द्रवैरोचनाविव ।।"},
{"c": "8.63", "n": "6", "i": 44857, "v": "रथज्यातलनिर्ह्रादैर्बाणशङ्खरवैरपि । तौ रथावभिधावन्तौ समालोक्य महीक्षिताम् ।।"},
{"c": "8.63", "n": "7", "i": 44858, "v": "ध्वजौ च दृष्ट्वा संसक्तौ विस्मयः समपद्यत । हस्तिकक्ष्यां च कर्णस्य वानरं च किरीटिनः ।।"},
{"c": "8.63", "n": "8", "i": 44859, "v": "तौ रथौ संप्रसक्तौ च दृष्ट्वा भारत पार्थिवाः । सिंहनादरवांश्चक्रुः साधुवादांश्च पुष्कलान् ।।"},
{"c": "8.63", "n": "9", "i": 44860, "v": "श्रुत्वा तु द्वैरथं ताभ्यां तत्र योधाः समन्ततः । चक्रुर्बाहुवलं चैव तथा चेलवलं महत् ।।"},
{"c": "8.63", "n": "10", "i": 44861, "v": "आजग्मुः कुरवस्तत्र वादित्रानुगतास्तदा । कर्णं प्रहर्षयन्तश्च शङ्खान्दध्मुश्च पुष्कलान् ।।"},
{"c": "8.63", "n": "11", "i": 44862, "v": "तथैव पाण्डवाः सर्वे हर्षयन्तो धनंजयम् । तूर्यशङ्खनिनादेन दिशः सर्वा व्यनादयन् ।।"},
{"c": "8.63", "n": "12", "i": 44863, "v": "क्ष्वेडितास्फोटितोत्क्रुष्टैस्तुमुलं सर्वतोऽभवत् । बाहुघोषाश्च वीराणां कर्णार्जुनसमागमे ।।"},
{"c": "8.63", "n": "13", "i": 44864, "v": "तौ दृष्ट्वा पुरुषव्याघ्रौ रथस्थौ रथिनां वरौ । प्रगृहीतमहाचापौ शरशक्तिगदायुधौ ।।"},
{"c": "8.63", "n": "14", "i": 44865, "v": "वर्मिणौ बद्धनिस्त्रिंशौ श्वेताश्वौ शङ्खशोभिनौ । तूणीरवरसंपन्नौ द्वावपि स्म सुदर्शनौ ।।"},
{"c": "8.63", "n": "15", "i": 44866, "v": "रक्तचन्दनदिग्धाङ्गौ समदौ वृषभाविव । आशीविषसमप्रख्यौ यमकालान्तकोपमौ ।।"},
{"c": "8.63", "n": "16", "i": 44867, "v": "इन्द्रवृत्राविव क्रुद्धौ सूर्याचन्द्रमसप्रभौ । महाग्रहाविव क्रूरौ युगान्ते समुपस्थितौ ।।"},
{"c": "8.63", "n": "17", "i": 44868, "v": "देवगर्भौ देवसमौ देवतुल्यौ च रूपतः । समेतौ पुरुषव्याघ्रौ प्रेक्ष्य कर्णधनंजयौ ।।"},
{"c": "8.63", "n": "18", "i": 44869, "v": "उभौ वरायुधधरावुभौ रणकृतश्रमौ । उभौ च बाहुशब्देन नादयन्तौ नभस्तलम् ।।"},
{"c": "8.63", "n": "19", "i": 44870, "v": "उभौ विश्रुतकर्माणौ पौरुषेण बलेन च । उभौ च सदृशौ युद्धे शम्बरामरराजयोः ।।"},
{"c": "8.63", "n": "20", "i": 44871, "v": "कार्तवीर्यसमौ युद्धे तथा दाशरथेः समौ । विष्णुवीर्यसमौ वीर्ये तथा भवसमौ युधि ।।"},
{"c": "8.63", "n": "21", "i": 44872, "v": "उभौ श्वेतहयौ राजन्रथप्रवरवाहिनौ । सारथी प्रवरौ चैव तयोरास्तां महाबलौ ।।"},
{"c": "8.63", "n": "22", "i": 44873, "v": "तौ तु दृष्ट्वा महाराज राजमानौ महारथौ । सिद्धचारणसंघानां विस्मयः समपद्यत ।।"},
{"c": "8.63", "n": "23", "i": 44874, "v": "धार्तराष्ट्रास्ततः कर्णं सबला भरतर्षभ । परिवव्रुर्महात्मानं क्षिप्रमाहवशोभिनम् ।।"},
{"c": "8.63", "n": "24", "i": 44875, "v": "तथैव पाण्डवा हृष्टा धृष्टद्युम्नपुरोगमाः । परिवव्रुर्महात्मानं पार्थमप्रतिमं युधि ।।"},
{"c": "8.63", "n": "25", "i": 44876, "v": "तावकानां रणे कर्णो ग्लह आसीद्विशां पते । तथैव पाण्डवेयानां ग्लहः पार्थोऽभवद्युधि ।।"},
{"c": "8.63", "n": "26", "i": 44877, "v": "त एव सभ्यास्तत्रासन्प्रेक्षकाश्चाभवन्स्म ते । तत्रैषां ग्लहमानानां ध्रुवौ जयपराजयौ ।।"},
{"c": "8.63", "n": "27", "i": 44878, "v": "ताभ्यां द्यूतं समायत्तं विजयायेतराय वा । अस्माकं पाण्डवानां च स्थितानां रणमूर्धनि ।।"},
{"c": "8.63", "n": "28", "i": 44879, "v": "तौ तु स्थितौ महाराज समरे युद्धशालिनौ । अन्योन्यं प्रतिसंरब्धावन्योन्यस्य जयैषिणौ ।।"},
{"c": "8.63", "n": "29", "i": 44880, "v": "तावुभौ प्रजिहीर्षेतामिन्द्रवृत्राविवाभितः । भीमरूपधरावास्तां महाधूमाविव ग्रहौ ।।"},
{"c": "8.63", "n": "30", "i": 44881, "v": "ततोऽन्तरिक्षे साक्षेपा विवादा भरतर्षभ । मिथो भेदाश्च भूतानामासन्कर्णार्जुनान्तरे । व्याश्रयन्त दिशो भिन्नाः सर्वलोकाश्च मारिष ।।"},
{"c": "8.63", "n": "31", "i": 44882, "v": "देवदानवगन्धर्वाः पिशाचोरगराक्षसाः । प्रतिपक्षग्रहं चक्रुः कर्णार्जुनसमागमे ।।"},
{"c": "8.63", "n": "32", "i": 44883, "v": "द्यौरासीत्कर्णतो व्यग्रा सनक्षत्रा विशां पते । भूमिर्विशाला पार्थस्य माता पुत्रस्य भारत ।।"},
{"c": "8.63", "n": "33", "i": 44884, "v": "सरितः सागराश्चैव गिरयश्च नरोत्तम । वृक्षाश्चौषधयस्तत्र व्याश्रयन्त किरीटिनम् ।।"},
{"c": "8.63", "n": "34", "i": 44885, "v": "असुरा यातुधानाश्च गुह्यकाश्च परंतप । कर्णतः समपद्यन्त खेचराणि वयांसि च ।।"},
{"c": "8.63", "n": "35", "i": 44886, "v": "रत्नानि निधयः सर्वे वेदाश्चाख्यानपञ्चमाः । सोपवेदोपनिषदः सरहस्याः ससंग्रहाः ।।"},
{"c": "8.63", "n": "36", "i": 44887, "v": "वासुकिश्चित्रसेनश्च तक्षकश्चोपतक्षकः । पर्वताश्च तथा सर्वे काद्रवेयाश्च सान्वयाः । विषवन्तो महारोषा नागाश्चार्जुनतोऽभवन् ।।"},
{"c": "8.63", "n": "37", "i": 44888, "v": "ऐरावताः सौरभेया वैशालेयाश्च भोगिनः । एतेऽभवन्नर्जुनतः क्षुद्रसर्पास्तु कर्णतः ।।"},
{"c": "8.63", "n": "38", "i": 44889, "v": "ईहामृगा व्याडमृगा मङ्गल्याश्च मृगद्विजाः । पार्थस्य विजयं राजन्सर्व एवाभिसंश्रिताः ।।"},
{"c": "8.63", "n": "39", "i": 44890, "v": "वसवो मरुतः साध्या रुद्रा विश्वेऽश्विनौ तथा । अग्निरिन्द्रश्च सोमश्च पवनश्च दिशो दश । धनंजयमुपाजग्मुरादित्याः कर्णतोऽभवन् ।।"},
{"c": "8.63", "n": "40", "i": 44891, "v": "देवास्तु पितृभिः सार्धं सगणार्जुनतोऽभवन् । यमो वैश्रवणश्चैव वरुणश्च यतोऽर्जुनः ।।"},
{"c": "8.63", "n": "41", "i": 44892, "v": "देवब्रह्मनृपर्षीणां गणाः पाण्डवतोऽभवन् । तुम्बुरुप्रमुखा राजन्गन्धर्वाश्च यतोऽर्जुनः ।।"},
{"c": "8.63", "n": "42", "i": 44893, "v": "प्रावेयाः सह मौनेयैर्गन्धर्वाप्सरसां गणाः । ईहामृगव्याडमृगैर्द्विपाश्च रथपत्तिभिः ।।"},
{"c": "8.63", "n": "43", "i": 44894, "v": "उह्यमानास्तथा मेघैर्वायुना च मनीषिणः । दिदृक्षवः समाजग्मुः कर्णार्जुनसमागमम् ।।"},
{"c": "8.63", "n": "44", "i": 44895, "v": "देवदानवगन्धर्वा नागा यक्षाः पतत्रिणः । महर्षयो वेदविदः पितरश्च स्वधाभुजः ।।"},
{"c": "8.63", "n": "45", "i": 44896, "v": "तपो विद्यास्तथौषध्यो नानारूपाम्बरत्विषः । अन्तरिक्षे महाराज विनदन्तोऽवतस्थिरे ।।"},
{"c": "8.63", "n": "46", "i": 44897, "v": "ब्रह्मा ब्रह्मर्षिभिः सार्धं प्रजापतिभिरेव च । भवेनावस्थितो यानं दिव्यं तं देशमभ्ययात् ।।"},
{"c": "8.63", "n": "47", "i": 44898, "v": "दृष्ट्वा प्रजापतिं देवाः स्वयंभुवमुपागमन् । समोऽस्तु देव विजय एतयोर्नरसिंहयोः ।।"},
{"c": "8.63", "n": "48", "i": 44899, "v": "तदुपश्रुत्य मघवा प्रणिपत्य पितामहम् । कर्णार्जुनविनाशेन मा नश्यत्वखिलं जगत् ।।"},
{"c": "8.63", "n": "49", "i": 44900, "v": "स्वयंभो ब्रूहि तद्वाक्यं समोऽस्तु विजयोऽनयोः । तत्तथास्तु नमस्तेऽस्तु प्रसीद भगवन्मम ।।"},
{"c": "8.63", "n": "50", "i": 44901, "v": "ब्रह्मेशानावथो वाक्यमूचतुस्त्रिदशेश्वरम् । विजयो ध्रुव एवास्तु विजयस्य महात्मनः ।।"},
{"c": "8.63", "n": "51", "i": 44902, "v": "मनस्वी बलवाञ्शूरः कृतास्त्रश्च तपोधनः । बिभर्ति च महातेजा धनुर्वेदमशेषतः ।।"},
{"c": "8.63", "n": "52", "i": 44903, "v": "अतिक्रमेच्च माहात्म्याद्दिष्टमेतस्य पर्ययात् । अतिक्रान्ते च लोकानामभावो नियतो भवेत् ।।"},
{"c": "8.63", "n": "53", "i": 44904, "v": "न विद्यते व्यवस्थानं कृष्णयोः क्रुद्धयोः क्वचित् । स्रष्टारौ ह्यसतश्चोभौ सतश्च पुरुषर्षभौ ।।"},
{"c": "8.63", "n": "54", "i": 44905, "v": "नरनारायणावेतौ पुराणावृषिसत्तमौ । अनियत्तौ नियन्तारावभीतौ स्म परंतपौ ।।"},
{"c": "8.63", "n": "55", "i": 44906, "v": "कर्णो लोकानयं मुख्यान्प्राप्नोतु पुरुषर्षभः । वीरो वैकर्तनः शूरो विजयस्त्वस्तु कृष्णयोः ।।"},
{"c": "8.63", "n": "56", "i": 44907, "v": "वसूनां च सलोकत्वं मरुतां वा समाप्नुयात् । सहितो द्रोणभीष्माभ्यां नाकलोके महीयताम् ।।"},
{"c": "8.63", "n": "57", "i": 44908, "v": "इत्युक्तो देवदेवाभ्यां सहस्राक्षोऽब्रवीद्वचः । आमन्त्र्य सर्वभूतानि ब्रह्मेशानानुशासनात् ।।"},
{"c": "8.63", "n": "58", "i": 44909, "v": "श्रुतं भवद्भिर्यत्प्रोक्तं भगवद्भ्यां जगद्धितम् । तत्तथा नान्यथा तद्धि तिष्ठध्वं गतमन्यवः ।।"},
{"c": "8.63", "n": "59", "i": 44910, "v": "इति श्रुत्वेन्द्रवचनं सर्वभूतानि मारिष । विस्मितान्यभवन्राजन्पूजयां चक्रिरे च तत् ।।"},
{"c": "8.63", "n": "60", "i": 44911, "v": "व्यसृजंश्च सुगन्धीनि नानारूपाणि खात्तथा । पुष्पवर्षाणि विबुधा देवतूर्याण्यवादयन् ।।"},
{"c": "8.63", "n": "61", "i": 44912, "v": "दिदृक्षवश्चाप्रतिमं द्वैरथं नरसिंहयोः । देवदानवगन्धर्वाः सर्व एवावतस्थिरे । रथौ च तौ श्वेतहयौ युक्तकेतू महास्वनौ ।।"},
{"c": "8.63", "n": "62", "i": 44913, "v": "समागता लोकवीराः शङ्खान्दध्मुः पृथक्पृथक् । वासुदेवार्जुनौ वीरौ कर्णशल्यौ च भारत ।।"},
{"c": "8.63", "n": "63", "i": 44914, "v": "तद्भीरुसंत्रासकरं युद्धं समभवत्तदा । अन्योन्यस्पर्धिनोर्वीर्ये शक्रशम्बरयोरिव ।।"},
{"c": "8.63", "n": "64", "i": 44915, "v": "तयोर्ध्वजौ वीतमालौ शुशुभाते रथस्थितौ । पृथग्रूपौ समार्छन्तौ क्रोधं युद्धे परस्परम् ।।"},
{"c": "8.63", "n": "65", "i": 44916, "v": "कर्णस्याशीविषनिभा रत्नसारवती दृढा । पुरंदरधनुःप्रख्या हस्तिकक्ष्या व्यराजत ।।"},
{"c": "8.63", "n": "66", "i": 44917, "v": "कपिश्रेष्ठस्तु पार्थस्य व्यादितास्यो भयंकरः । भीषयन्नेव दंष्ट्राभिर्दुर्निरीक्ष्यो रविर्यथा ।।"},
{"c": "8.63", "n": "67", "i": 44918, "v": "युद्धाभिलाषुको भूत्वा ध्वजो गाण्डीवधन्वनः । कर्णध्वजमुपातिष्ठत्सोऽवदीदभिनर्दयन् ।।"},
{"c": "8.63", "n": "68", "i": 44919, "v": "उत्पत्य च महावेगः कक्ष्यामभ्यहनत्कपिः । नखैश्च दशनैश्चैव गरुडः पन्नगं यथा ।।"},
{"c": "8.63", "n": "69", "i": 44920, "v": "सुकिङ्किणीकाभरणा कालपाशोपमायसी । अभ्यद्रवत्सुसंक्रुद्धा नागकक्ष्या महाकपिम् ।।"},
{"c": "8.63", "n": "70", "i": 44921, "v": "उभयोरुत्तमे युद्धे द्वैरथे द्यूत आहृते । प्रकुर्वाते ध्वजौ युद्धं प्रत्यहेषन्हयान्हयाः ।।"},
{"c": "8.63", "n": "71", "i": 44922, "v": "अविध्यत्पुण्डरीकाक्षः शल्यं नयनसायकैः । स चापि पुण्डरीकाक्षं तथैवाभिसमैक्षत ।।"},
{"c": "8.63", "n": "72", "i": 44923, "v": "तत्राजयद्वासुदेवः शल्यं नयनसायकैः । कर्णं चाप्यजयद्दृष्ट्या कुन्तीपुत्रो धनंजयः ।।"},
{"c": "8.63", "n": "73", "i": 44924, "v": "अथाब्रवीत्सूतपुत्रः शल्यमाभाष्य सस्मितम् । यदि पार्थो रणे हन्यादद्य मामिह कर्हिचित् । किमुत्तरं तदा ते स्यात्सखे सत्यं ब्रवीहि मे ।।"},
{"c": "8.63", "t": "शल्य उवाच ।"},
{"c": "8.63", "n": "74", "i": 44925, "v": "यदि कर्ण रणे हन्यादद्य त्वां श्वेतवाहनः । उभावेकरथेनाहं हन्यां माधवपाण्डवौ ।।"},
{"c": "8.63", "t": "संजय उवाच ।"},
{"c": "8.63", "n": "75", "i": 44926, "v": "एवमेव तु गोविंदमर्जुनः प्रत्यभाषत । तं प्रहस्याब्रवीत्कृष्णः पार्थं परमिदं वचः ।।"},
{"c": "8.63", "n": "76", "i": 44927, "v": "पतेद्दिवाकरः स्थानाच्छीर्येतानेकधा क्षितिः । शैत्यमग्निरियान्न त्वा कर्णो हन्याद्धनंजयम् ।।"},
{"c": "8.63", "n": "77", "i": 44928, "v": "यदि त्वेवं कथंचित्स्याल्लोकपर्यसनं यथा । हन्यां कर्णं तथा शल्यं बाहुभ्यामेव संयुगे ।।"},
{"c": "8.63", "n": "78", "i": 44929, "v": "इति कृष्णवचः श्रुत्वा प्रहसन्कपिकेतनः । अर्जुनः प्रत्युवाचेदं कृष्णमक्लिष्टकारिणम् । ममाप्येतावपर्याप्तौ कर्णशल्यौ जनार्दन ।।"},
{"c": "8.63", "n": "79", "i": 44930, "v": "सपताकाध्वजं कर्णं सशल्यरथवाजिनम् । सच्छत्रकवचं चैव सशक्तिशरकार्मुकम् ।।"},
{"c": "8.63", "n": "80", "i": 44931, "v": "द्रष्टास्यद्य शरैः कर्णं रणे कृत्तमनेकधा । अद्यैनं सरथं साश्वं सशक्तिकवचायुधम् । न हि मे शाम्यते वैरं कृष्णां यत्प्राहसत्पुरा ।।"},
{"c": "8.63", "n": "81", "i": 44932, "v": "अद्य द्रष्टासि गोविन्द कर्णमुन्मथितं मया । वारणेनेव मत्तेन पुष्पितं जगतीरुहम् ।।"},
{"c": "8.63", "n": "82", "i": 44933, "v": "अद्य ता मधुरा वाचः श्रोतासि मधुसूदन । अद्याभिमन्युजननीमनृणः सान्त्वयिष्यसि । कुन्तीं पितृष्वसारं च संप्रहृष्टो जनार्दन ।।"},
{"c": "8.63", "n": "83", "i": 44934, "v": "अद्य बाष्पमुखीं कृष्णां सान्त्वयिष्यसि माधव । वाग्भिश्चामृतकल्पाभिर्धर्मराजं युधिष्ठिरम् ।।"},
{"c": "8.64", "t": "संजय उवाच ।"},
{"c": "8.64", "n": "1", "i": 44935, "v": "तद्देवनागासुरसिद्धसंघै;र्गन्धर्वयक्षाप्सरसां च संघैः । ब्रह्मर्षिराजर्षिसुपर्णजुष्टं; बभौ वियद्विस्मयनीयरूपम् ।।"},
{"c": "8.64", "n": "2", "i": 44936, "v": "नानद्यमानं निनदैर्मनोज्ञै;र्वादित्रगीतस्तुतिभिश्च नृत्तैः । सर्वेऽन्तरिक्षे ददृशुर्मनुष्याः; खस्थांश्च तान्विस्मयनीयरूपान् ।।"},
{"c": "8.64", "n": "3", "i": 44937, "v": "ततः प्रहृष्टाः कुरुपाण्डुयोधा; वादित्रपत्रायुधसिंहनादैः । निनादयन्तो वसुधां दिशश्च; स्वनेन सर्वे द्विषतो निजघ्नुः ।।"},
{"c": "8.64", "n": "4", "i": 44938, "v": "नानाश्वमातङ्गरथायुताकुलं; वरासिशक्त्यृष्टिनिपातदुःसहम् । अभीरुजुष्टं हतदेहसंकुलं; रणाजिरं लोहितरक्तमाबभौ ।।"},
{"c": "8.64", "n": "5", "i": 44939, "v": "तथा प्रवृत्तेऽस्त्रभृतां पराभवे; धनंजयश्चाधिरथिश्च सायकैः । दिशश्च सैन्यं च शितैरजिह्मगैः; परस्परं प्रोर्णुवतुः स्म दंशितौ ।।"},
{"c": "8.64", "n": "6", "i": 44940, "v": "ततस्त्वदीयाश्च परे च सायकैः; कृतेऽन्धकारे विविदुर्न किंचन । भयात्तु तावेव रथौ समाश्रयं;स्तमोनुदौ खे प्रसृता इवांशवः ।।"},
{"c": "8.64", "n": "7", "i": 44941, "v": "ततोऽस्त्रमस्त्रेण परस्परस्य तौ; विधूय वाताविव पूर्वपश्चिमौ । घनान्धकारे वितते तमोनुदौ; यथोदितौ तद्वदतीव रेजतुः ।।"},
{"c": "8.64", "n": "8", "i": 44942, "v": "न चाभिमन्तव्यमिति प्रचोदिताः; परे त्वदीयाश्च तदावतस्थिरे । महारथौ तौ परिवार्य सर्वतः; सुरासुरा वासवशम्बराविव ।।"},
{"c": "8.64", "n": "9", "i": 44943, "v": "मृदङ्गभेरीपणवानकस्वनै;र्निनादिते भारत शङ्खनिस्वनैः । ससिंहनादौ बभतुर्नरोत्तमौ; शशाङ्कसूर्याविव मेघसंप्लवे ।।"},
{"c": "8.64", "n": "10", "i": 44944, "v": "महाधनुर्मण्डलमध्यगावुभौ; सुवर्चसौ बाणसहस्ररश्मिनौ । दिधक्षमाणौ सचराचरं जग;द्युगास्तसूर्याविव दुःसहौ रणे ।।"},
{"c": "8.64", "n": "11", "i": 44945, "v": "उभावजेयावहितान्तकावुभौ; जिघांसतुस्तौ कृतिनौ परस्परम् । महाहवे वीरवरौ समीयतु;र्यथेन्द्रजम्भाविव कर्णपाण्डवौ ।।"},
{"c": "8.64", "n": "12", "i": 44946, "v": "ततो महास्त्राणि महाधनुर्धरौ; विमुञ्चमानाविषुभिर्भयानकैः । नराश्वनागानमितौ निजघ्नतुः; परस्परं जघ्नतुरुत्तमेषुभिः ।।"},
{"c": "8.64", "n": "13", "i": 44947, "v": "ततो विसस्रुः पुनरर्दिताः शरै;र्नरोत्तमाभ्यां कुरुपाण्डवाश्रयाः । सनागपत्त्यश्वरथा दिशो गता;स्तथा यथा सिंहभयाद्वनौकसः ।।"},
{"c": "8.64", "n": "14", "i": 44948, "v": "ततस्तु दुर्योधनभोजसौबलाः; कृपश्च शारद्वतसूनुना सह । महारथाः पञ्च धनंजयाच्युतौ; शरैः शरीरान्तकरैरताडयन् ।।"},
{"c": "8.64", "n": "15", "i": 44949, "v": "धनूंषि तेषामिषुधीन्हयान्ध्वजा;न्रथांश्च सूतांश्च धनंजयः शरैः । समं च चिच्छेद पराभिनच्च ता;ञ्शरोत्तमैर्द्वादशभिश्च सूतजम् ।।"},
{"c": "8.64", "n": "16", "i": 44950, "v": "अथाभ्यधावंस्त्वरिताः शतं रथाः; शतं च नागार्जुनमाततायिनः । शकास्तुखारा यवनाश्च सादिनः; सहैव काम्बोजवरैर्जिघांसवः ।।"},
{"c": "8.64", "n": "17", "i": 44951, "v": "वरायुधान्पाणिगतान्करैः सह; क्षुरैर्न्यकृन्तंस्त्वरिताः शिरांसि च । हयांश्च नागांश्च रथांश्च युध्यतां; धनंजयः शत्रुगणं तमक्षिणोत् ।।"},
{"c": "8.64", "n": "18", "i": 44952, "v": "ततोऽन्तरिक्षे सुरतूर्यनिस्वनाः; ससाधुवादा हृषितैः समीरिताः । निपेतुरप्युत्तमपुष्पवृष्टयः; सुरूपगन्धाः पवनेरिताः शिवाः ।।"},
{"c": "8.64", "n": "19", "i": 44953, "v": "तदद्भुतं देवमनुष्यसाक्षिकं; समीक्ष्य भूतानि विसिष्मियुर्नृप । तवात्मजः सूतसुतश्च न व्यथां; न विस्मयं जग्मतुरेकनिश्चयौ ।।"},
{"c": "8.64", "n": "20", "i": 44954, "v": "अथाब्रवीद्द्रोणसुतस्तवात्मजं; करं करेण प्रतिपीड्य सान्त्वयन् । प्रसीद दुर्योधन शाम्य पाण्डवै;रलं विरोधेन धिगस्तु विग्रहम् ।।"},
{"c": "8.64", "n": "21", "i": 44955, "v": "हतो गुरुर्ब्रह्मसमो महास्त्रवि;त्तथैव भीष्मप्रमुखा नरर्षभाः । अहं त्ववध्यो मम चापि मातुलः; प्रशाधि राज्यं सह पाण्डवैश्चिरम् ।।"},
{"c": "8.64", "n": "22", "i": 44956, "v": "धनंजयः स्थास्यति वारितो मया; जनार्दनो नैव विरोधमिच्छति । युधिष्ठिरो भूतहिते सदा रतो; वृकोदरस्तद्वशगस्तथा यमौ ।।"},
{"c": "8.64", "n": "23", "i": 44957, "v": "त्वया च पार्थैश्च परस्परेण; प्रजाः शिवं प्राप्नुयुरिच्छति त्वयि । व्रजन्तु शेषाः स्वपुराणि पार्थिवा; निवृत्तवैराश्च भवन्तु सैनिकाः ।।"},
{"c": "8.64", "n": "24", "i": 44958, "v": "न चेद्वचः श्रोष्यसि मे नराधिप; ध्रुवं प्रतप्तासि हतोऽरिभिर्युधि । इदं च दृष्टं जगता सह त्वया; कृतं यदेकेन किरीटमालिना । यथा न कुर्याद्बलभिन्न चान्तको; न च प्रचेता भगवान्न यक्षराट् ।।"},
{"c": "8.64", "n": "25", "i": 44959, "v": "अतोऽपि भूयांश्च गुणैर्धनंजयः; स चाभिपत्स्यत्यखिलं वचो मम । तवानुयात्रां च तथा करिष्यति; प्रसीद राजञ्जगतः शमाय वै ।।"},
{"c": "8.64", "n": "26", "i": 44960, "v": "ममापि मानः परमः सदा त्वयि; ब्रवीम्यतस्त्वां परमाच्च सौहृदात् । निवारयिष्यामि हि कर्णमप्यहं; यदा भवान्सप्रणयो भविष्यति ।।"},
{"c": "8.64", "n": "27", "i": 44961, "v": "वदन्ति मित्रं सहजं विचक्षणा;स्तथैव साम्ना च धनेन चार्जितम् । प्रतापतश्चोपनतं चतुर्विधं; तदस्ति सर्वं त्वयि पाण्डवेषु च ।।"},
{"c": "8.64", "n": "28", "i": 44962, "v": "निसर्गतस्ते तव वीर बान्धवाः; पुनश्च साम्ना च समाप्नुहि स्थिरम् । त्वयि प्रसन्ने यदि मित्रतामियु;र्ध्रुवं नरेन्द्रेन्द्र तथा त्वमाचर ।।"},
{"c": "8.64", "n": "29", "i": 44963, "v": "स एवमुक्तः सुहृदा वचो हितं; विचिन्त्य निःश्वस्य च दुर्मनाब्रवीत् । यथा भवानाह सखे तथैव त;न्ममापि च ज्ञापयतो वचः शृणु ।।"},
{"c": "8.64", "n": "30", "i": 44964, "v": "निहत्य दुःशासनमुक्तवान्बहु; प्रसह्य शार्दूलवदेष दुर्मतिः । वृकोदरस्तद्धृदये मम स्थितं; न तत्परोक्षं भवतः कुतः शमः ।।"},
{"c": "8.64", "n": "31", "i": 44965, "v": "न चापि कर्णं गुरुपुत्र संस्तवा;दुपारमेत्यर्हसि वक्तुमच्युत । श्रमेण युक्तो महताद्य फल्गुन;स्तमेष कर्णः प्रसभं हनिष्यति ।।"},
{"c": "8.64", "n": "32", "i": 44966, "v": "तमेवमुक्त्वाभ्यनुनीय चासकृ;त्तवात्मजः स्वाननुशास्ति सैनिकान् । समाघ्नताभिद्रवताहितानिमा;न्सबाणशब्दान्किमु जोषमास्यते ।।"},
{"c": "8.65", "t": "संजय उवाच ।"},
{"c": "8.65", "n": "1", "i": 44967, "v": "तौ शङ्खभेरीनिनदे समृद्धे; समीयतुः श्वेतहयौ नराग्र्यौ । वैकर्तनः सूतपुत्रोऽर्जुनश्च; दुर्मन्त्रिते तव पुत्रस्य राजन् ।।"},
{"c": "8.65", "n": "2", "i": 44968, "v": "यथा गजौ हैमवतौ प्रभिन्नौ; प्रगृह्य दन्ताविव वाशितार्थे । तथा समाजग्मतुरुग्रवेगौ; धनंजयश्चाधिरथिश्च वीरौ ।।"},
{"c": "8.65", "n": "3", "i": 44969, "v": "बलाहकेनेव यथा बलाहको; यदृच्छया वा गिरिणा गिरिर्यथा । तथा धनुर्ज्यातलनेमिनिस्वनौ; समीयतुस्ताविषुवर्षवर्षिणौ ।।"},
{"c": "8.65", "n": "4", "i": 44970, "v": "प्रवृद्धशृङ्गद्रुमवीरुदोषधी; प्रवृद्धनानाविधपर्वतौकसौ । यथाचलौ वा गलितौ महाबलौ; तथा महास्त्रैरितरेतरं घ्नतः ।।"},
{"c": "8.65", "n": "5", "i": 44971, "v": "स संनिपातस्तु तयोर्महानभू;त्सुरेशवैरोचनयोर्यथा पुरा । शरैर्विभुग्नाङ्गनियन्तृवाहनः; सुदुःसहोऽन्यैः पटुशोणितोदकः ।।"},
{"c": "8.65", "n": "6", "i": 44972, "v": "प्रभूतपद्मोत्पलमत्स्यकच्छपौ; महाह्रदौ पक्षिगणानुनादितौ । सुसंनिकृष्टावनिलोद्धतौ यथा; तथा रथौ तौ ध्वजिनौ समीयतुः ।।"},
{"c": "8.65", "n": "7", "i": 44973, "v": "उभौ महेन्द्रस्य समानविक्रमा;वुभौ महेन्द्रप्रतिमौ महारथौ । महेन्द्रवज्रप्रतिमैश्च सायकै;र्महेन्द्रवृत्राविव संप्रजह्रतुः ।।"},
{"c": "8.65", "n": "8", "i": 44974, "v": "सनागपत्त्यश्वरथे उभे बले; विचित्रवर्णाभरणाम्बरस्रजे । चकम्पतुश्चोन्नमतः स्म विस्मया;द्वियद्गताश्चार्जुनकर्णसंयुगे ।।"},
{"c": "8.65", "n": "9", "i": 44975, "v": "भुजाः सवज्राङ्गुलयः समुच्छ्रिताः; ससिंहनादा हृषितैर्दिदृक्षुभिः । यदार्जुनं मत्तमिव द्विपो द्विपं; समभ्ययादाधिरथिर्जिघांसया ।।"},
{"c": "8.65", "n": "10", "i": 44976, "v": "अभ्यक्रोशन्सोमकास्तत्र पार्थं; त्वरस्व याह्यर्जुन विध्य कर्णम् । छिन्ध्यस्य मूर्धानमलं चिरेण; श्रद्धां च राज्याद्धृतराष्ट्रसूनोः ।।"},
{"c": "8.65", "n": "11", "i": 44977, "v": "तथास्माकं बहवस्तत्र योधाः; कर्णं तदा याहि याहीत्यवोचन् । जह्यर्जुनं कर्ण ततः सचीराः; पुनर्वनं यान्तु चिराय पार्थाः ।।"},
{"c": "8.65", "n": "12", "i": 44978, "v": "ततः कर्णः प्रथमं तत्र पार्थं; महेषुभिर्दशभिः पर्यविध्यत् । तमर्जुनः प्रत्यविध्यच्छिताग्रैः; कक्षान्तरे दशभिरतीव क्रुद्धः ।।"},
{"c": "8.65", "n": "13", "i": 44979, "v": "परस्परं तौ विशिखैः सुतीक्ष्णै;स्ततक्षतुः सूतपुत्रोऽर्जुनश्च । परस्परस्यान्तरेप्सू विमर्दे; सुभीममभ्याययतुः प्रहृष्टौ ।।"},
{"c": "8.65", "n": "14", "i": 44980, "v": "अमृष्यमाणश्च महाविमर्दे; तत्राक्रुध्यद्भीमसेनो महात्मा । अथाब्रवीत्पाणिना पाणिमाघ्न;न्संदष्टौष्ठो नृत्यति वादयन्निव । कथं नु त्वां सूतपुत्रः किरीटि;न्महेषुभिर्दशभिरविध्यदग्रे ।।"},
{"c": "8.65", "n": "15", "i": 44981, "v": "यया धृत्या सर्वभूतान्यजैषी;र्ग्रासं ददद्वह्नये खाण्डवे त्वम् । तया धृत्या सूतपुत्रं जहि त्व;महं वैनं गदया पोथयिष्ये ।।"},
{"c": "8.65", "n": "16", "i": 44982, "v": "अथाब्रवीद्वासुदेवोऽपि पार्थं; दृष्ट्वा रथेषून्प्रतिहन्यमानान् । अमीमृदत्सर्वथा तेऽद्य कर्णो; ह्यस्त्रैरस्त्राणि किमिदं किरीटिन् ।।"},
{"c": "8.65", "n": "17", "i": 44983, "v": "स वीर किं मुह्यसि नावधीयसे; नदन्त्येते कुरवः संप्रहृष्टाः । कर्णं पुरस्कृत्य विदुर्हि सर्वे; त्वदस्त्रमस्त्रैर्विनिपात्यमानम् ।।"},
{"c": "8.65", "n": "18", "i": 44984, "v": "यया धृत्या निहतं तामसास्त्रं; युगे युगे राक्षसाश्चापि घोराः । दम्भोद्भवाश्चासुराश्चाहवेषु; तया धृत्या त्वं जहि सूतपुत्रम् ।।"},
{"c": "8.65", "n": "19", "i": 44985, "v": "अनेन वास्य क्षुरनेमिनाद्य; संछिन्द्धि मूर्धानमरेः प्रसह्य । मया निसृष्टेन सुदर्शनेन; वज्रेण शक्रो नमुचेरिवारेः ।।"},
{"c": "8.65", "n": "20", "i": 44986, "v": "किरातरूपी भगवान्यया च; त्वया महत्या परितोषितोऽभूत् । तां त्वं धृतिं वीर पुनर्गृहीत्वा; सहानुबन्धं जहि सूतपुत्रम् ।।"},
{"c": "8.65", "n": "21", "i": 44987, "v": "ततो महीं सागरमेखलां त्वं; सपत्तनां ग्रामवतीं समृद्धाम् । प्रयच्छ राज्ञे निहतारिसंघां; यशश्च पार्थातुलमाप्नुहि त्वम् ।।"},
{"c": "8.65", "n": "22", "i": 44988, "v": "संचोदितो भीमजनार्दनाभ्यां; स्मृत्वा तदात्मानमवेक्ष्य सत्त्वम् । महात्मनश्चागमने विदित्वा; प्रयोजनं केशवमित्युवाच ।।"},
{"c": "8.65", "n": "23", "i": 44989, "v": "प्रादुष्करोम्येष महास्त्रमुग्रं; शिवाय लोकस्य वधाय सौतेः । तन्मेऽनुजानातु भवान्सुराश्च; ब्रह्मा भवो ब्रह्मविदश्च सर्वे ।।"},
{"c": "8.65", "n": "24", "i": 44990, "v": "इत्यूचिवान्ब्राह्ममसह्यमस्त्रं; प्रादुश्चक्रे मनसा संविधेयम् । ततो दिशश्च प्रदिशश्च सर्वाः; समावृणोत्सायकैर्भूरितेजाः । ससर्ज बाणान्भरतर्षभोऽपि; शतंशतानेकवदाशुवेगान् ।।"},
{"c": "8.65", "n": "25", "i": 44991, "v": "वैकर्तनेनापि तथाजिमध्ये; सहस्रशो बाणगणा विसृष्टाः । ते घोषिणः पाण्डवमभ्युपेयुः; पर्जन्यमुक्ता इव वारिधाराः ।।"},
{"c": "8.65", "n": "26", "i": 44992, "v": "स भीमसेनं च जनार्दनं च; किरीटिनं चाप्यमनुष्यकर्मा । त्रिभिस्त्रिभिर्भीमबलो निहत्य; ननाद घोरं महता स्वरेण ।।"},
{"c": "8.65", "n": "27", "i": 44993, "v": "स कर्णबाणाभिहतः किरीटी; भीमं तथा प्रेक्ष्य जनार्दनं च । अमृष्यमाणः पुनरेव पार्थः; शरान्दशाष्टौ च समुद्बबर्ह ।।"},
{"c": "8.65", "n": "28", "i": 44994, "v": "सुषेणमेकेन शरेण विद्ध्वा; शल्यं चतुर्भिस्त्रिभिरेव कर्णम् । ततः सुमुक्तैर्दशभिर्जघान; सभापतिं काञ्चनवर्मनद्धम् ।।"},
{"c": "8.65", "n": "29", "i": 44995, "v": "स राजपुत्रो विशिरा विबाहु;र्विवाजिसूतो विधनुर्विकेतुः । ततो रथाग्रादपतत्प्रभग्नः; परश्वधैः शाल इवाभिकृत्तः ।।"},
{"c": "8.65", "n": "30", "i": 44996, "v": "पुनश्च कर्णं त्रिभिरष्टभिश्च; द्वाभ्यां चतुर्भिर्दशभिश्च विद्ध्वा । चतुःशतान्द्विरदान्सायुधीया;न्हत्वा रथानष्टशतं जघान । सहस्रमश्वांश्च पुनश्च सादी;नष्टौ सहस्राणि च पत्तिवीरान् ।।"},
{"c": "8.65", "n": "31", "i": 44997, "v": "दृष्ट्वाजिमुख्यावथ युध्यमानौ; दिदृक्षवः शूरवरावरिघ्नौ । कर्णं च पार्थं च नियम्य वाहा;न्खस्था महीस्थाश्च जनावतस्थुः ।।"},
{"c": "8.65", "n": "32", "i": 44998, "v": "ततो धनुर्ज्या सहसातिकृष्टा; सुघोषमाच्छिद्यत पाण्डवस्य । तस्मिन्क्षणे सूतपुत्रस्तु पार्थं; समाचिनोत्क्षुद्रकाणां शतेन ।।"},
{"c": "8.65", "n": "33", "i": 44999, "v": "निर्मुक्तसर्पप्रतिमैश्च तीक्ष्णै;स्तैलप्रधौतैः खगपत्रवाजैः । षष्ट्या नाराचैर्वासुदेवं बिभेद; तदन्तरं सोमकाः प्राद्रवन्त ।।"},
{"c": "8.65", "n": "34", "i": 45000, "v": "ततो धनुर्ज्यामवधम्य शीघ्रं; शरानस्तानाधिरथेर्विधम्य । सुसंरब्धः कर्णशरक्षताङ्गो; रणे पार्थः सोमकान्प्रत्यगृह्णात् । न पक्षिणः संपतन्त्यन्तरिक्षे; क्षेपीयसास्त्रेण कृतेऽन्धकारे ।।"},
{"c": "8.65", "n": "35", "i": 45001, "v": "शल्यं च पार्थो दशभिः पृषत्कै;र्भृशं तनुत्रे प्रहसन्नविध्यत् । ततः कर्णं द्वादशभिः सुमुक्तै;र्विद्ध्वा पुनः सप्तभिरभ्यविध्यत् ।।"},
{"c": "8.65", "n": "36", "i": 45002, "v": "स पार्थबाणासनवेगनुन्नै;र्दृढाहतः पत्रिभिरुग्रवेगैः । विभिन्नगात्रः क्षतजोक्षिताङ्गः; कर्णो बभौ रुद्र इवाततेषुः ।।"},
{"c": "8.65", "n": "37", "i": 45003, "v": "ततस्त्रिभिश्च त्रिदशाधिपोपमं; शरैर्बिभेदाधिरथिर्धनंजयम् । शरांस्तु पञ्च ज्वलितानिवोरगा;न्प्रवीरयामास जिघांसुरच्युते ।।"},
{"c": "8.65", "n": "38", "i": 45004, "v": "ते वर्म भित्त्वा पुरुषोत्तमस्य; सुवर्णचित्रं न्यपतन्सुमुक्ताः । वेगेन गामाविविशुः सुवेगाः; स्नात्वा च कर्णाभिमुखाः प्रतीयुः ।।"},
{"c": "8.65", "n": "39", "i": 45005, "v": "तान्पञ्चभल्लैस्त्वरितैः सुमुक्तै;स्त्रिधा त्रिधैकैकमथोच्चकर्त । धनंजयस्ते न्यपतन्पृथिव्यां; महाहयस्तक्षकपुत्रपक्षाः ।।"},
{"c": "8.65", "n": "40", "i": 45006, "v": "ततः प्रजज्वाल किरीटमाली; क्रोधेन कक्षं प्रदहन्निवाग्निः । स कर्णमाकर्णविकृष्टसृष्टैः; शरैः शरीरान्तकरैर्ज्वलद्भिः । मर्मस्वविध्यत्स चचाल दुःखा;द्धैर्यात्तु तस्थावतिमात्रधैर्यः ।।"},
{"c": "8.65", "n": "41", "i": 45007, "v": "ततः शरौघैः प्रदिशो दिशश्च; रविप्रभा कर्णरथश्च राजन् । अदृश्य आसीत्कुपिते धनंजये; तुषारनीहारवृतं यथा नभः ।।"},
{"c": "8.65", "n": "42", "i": 45008, "v": "स चक्ररक्षानथ पादरक्षा;न्पुरःसरान्पृष्ठगोपांश्च सर्वान् । दुर्योधनेनानुमतानरिघ्ना;न्समुच्चितान्सुरथान्सारभूतान् ।।"},
{"c": "8.65", "n": "43", "i": 45009, "v": "द्विसाहस्रान्समरे सव्यसाची; कुरुप्रवीरानृषभः कुरूणाम् । क्षणेन सर्वान्सरथाश्वसूता;न्निनाय राजन्क्षयमेकवीरः ।।"},
{"c": "8.65", "n": "44", "i": 45010, "v": "अथापलायन्त विहाय कर्णं; तवात्मजाः कुरवश्चावशिष्टाः । हतानवाकीर्य शरक्षतांश्च; लालप्यमानांस्तनयान्पितॄंश्च ।।"},
{"c": "8.65", "n": "45", "i": 45011, "v": "स सर्वतः प्रेक्ष्य दिशो विशून्या; भयावदीर्णैः कुरुभिर्विहीनः । न विव्यथे भारत तत्र कर्णः; प्रतीपमेवार्जुनमभ्यधावत् ।।"},
{"c": "8.66", "t": "संजय उवाच ।"},
{"c": "8.66", "n": "1", "i": 45012, "v": "ततोऽपयाताः शरपातमात्र;मवस्थिताः कुरवो भिन्नसेनाः । विद्युत्प्रकाशं ददृशुः समन्ता;द्धनंजयास्त्रं समुदीर्यमाणम् ।।"},
{"c": "8.66", "n": "2", "i": 45013, "v": "तदर्जुनास्त्रं ग्रसते स्म वीरा;न्वियत्तथाकाशमनन्तघोषम् । क्रुद्धेन पार्थेन तदाशु सृष्टं; वधाय कर्णस्य महाविमर्दे ।।"},
{"c": "8.66", "n": "3", "i": 45014, "v": "रामादुपात्तेन महामहिम्ना; आथर्वणेनारिविनाशनेन । तदर्जुनास्त्रं व्यधमद्दहन्तं; पार्थं च बाणैर्निशितैर्निजघ्ने ।।"},
{"c": "8.66", "n": "4", "i": 45015, "v": "ततो विमर्दः सुमहान्बभूव; तस्यार्जुनस्याधिरथेश्च राजन् । अन्योन्यमासादयतोः पृषत्कै;र्विषाणघातैर्द्विपयोरिवोग्रैः ।।"},
{"c": "8.66", "n": "5", "i": 45016, "v": "ततो रिपुघ्नं समधत्त कर्णः; सुसंशितं सर्पमुखं ज्वलन्तम् । रौद्रं शरं संयति सुप्रधौतं; पार्थार्थमत्यर्थचिराय गुप्तम् ।।"},
{"c": "8.66", "n": "6", "i": 45017, "v": "सदार्चितं चन्दनचूर्णशायिनं; सुवर्णनालीशयनं महाविषम् । प्रदीप्तमैरावतवंशसंभवं; शिरो जिहीर्षुर्युधि फल्गुनस्य ।।"},
{"c": "8.66", "n": "7", "i": 45018, "v": "तमब्रवीन्मद्रराजो महात्मा; वैकर्तनं प्रेक्ष्य हि संहितेषुम् । न कर्ण ग्रीवामिषुरेष प्राप्स्यते; संलक्ष्य संधत्स्व शरं शिरोघ्नम् ।।"},
{"c": "8.66", "n": "8", "i": 45019, "v": "अथाब्रवीत्क्रोधसंरक्तनेत्रः; कर्णः शल्यं संधितेषुः प्रसह्य । न संधत्ते द्विः शरं शल्य कर्णो; न मादृशाः शाठ्ययुक्ता भवन्ति ।।"},
{"c": "8.66", "n": "9", "i": 45020, "v": "तथैवमुक्त्वा विससर्ज तं शरं; बलाहकं वर्षघनाभिपूजितम् । हतोऽसि वै फल्गुन इत्यवोच;त्ततस्त्वरन्नूर्जितमुत्ससर्ज ।।"},
{"c": "8.66", "n": "10", "i": 45021, "v": "संधीयमानं भुजगं दृष्ट्वा कर्णेन माधवः । आक्रम्य स्यन्दनं पद्भ्यां बलेन बलिनां वरः ।।"},
{"c": "8.66", "n": "11", "i": 45022, "v": "अवगाढे रथे भूमौ जानुभ्यामगमन्हयाः । ततः शरः सोऽभ्यहनत्किरीटं तस्य धीमतः ।।"},
{"c": "8.66", "n": "12", "i": 45023, "v": "अथार्जुनस्योत्तमगात्रभूषणं; धरावियद्द्योसलिलेषु विश्रुतम् । बलास्त्रसर्गोत्तमयत्नमन्युभिः; शरेण मूर्ध्नः स जहार सूतजः ।।"},
{"c": "8.66", "n": "13", "i": 45024, "v": "दिवाकरेन्दुज्वलनग्रहत्विषं; सुवर्णमुक्तामणिजालभूषितम् । पुरंदरार्थं तपसा प्रयत्नतः; स्वयं कृतं यद्भुवनस्य सूनुना ।।"},
{"c": "8.66", "n": "14", "i": 45025, "v": "महार्हरूपं द्विषतां भयंकरं; विभाति चात्यर्थसुखं सुगन्धि तत् । निजघ्नुषे देवरिपून्सुरेश्वरः; स्वयं ददौ यत्सुमनाः किरीटिने ।।"},
{"c": "8.66", "n": "15", "i": 45026, "v": "हराम्बुपाखण्डलवित्तगोप्तृभिः; पिनाकपाशाशनिसायकोत्तमैः । सुरोत्तमैरप्यविषह्यमर्दितुं; प्रसह्य नागेन जहार यद्वृषः ।।"},
{"c": "8.66", "n": "16", "i": 45027, "v": "तदुत्तमेषून्मथितं विषाग्निना; प्रदीप्तमर्चिष्मदभिक्षिति प्रियम् । पपात पार्थस्य किरीटमुत्तमं; दिवाकरोऽस्तादिव पर्वताज्ज्वलन् ।।"},
{"c": "8.66", "n": "17", "i": 45028, "v": "ततः किरीटं बहुरत्नमण्डितं; जहार नागोऽर्जुनमूर्धतो बलात् । गिरेः सुजाताङ्कुरपुष्पितद्रुमं; महेन्द्रवज्रः शिखरं यथोत्तमम् ।।"},
{"c": "8.66", "n": "18", "i": 45029, "v": "मही वियद्द्यौः सलिलानि वायुना; यथा विभिन्नानि विभान्ति भारत । तथैव शब्दो भुवनेष्वभूत्तदा; जना व्यवस्यन्व्यथिताश्च चस्खलुः ।।"},
{"c": "8.66", "n": "19", "i": 45030, "v": "ततः समुद्ग्रथ्य सितेन वाससा; स्वमूर्धजानव्यथितः स्थितोऽर्जुनः । विभाति संपूर्णमरीचिभास्वता; शिरोगतेनोदयपर्वतो यथा ।।"},
{"c": "8.66", "n": "20", "i": 45031, "v": "बलाहकः कर्णभुजेरितस्ततो; हुताशनार्कप्रतिमद्युतिर्महान् । महोरगः कृतवैरोऽर्जुनेन; किरीटमासाद्य समुत्पपात ।।"},
{"c": "8.66", "n": "21", "i": 45032, "v": "तमब्रवीद्विद्धि कृतागसं मे; कृष्णाद्य मातुर्वधजातवैरम् । ततः कृष्णः पार्थमुवाच संख्ये; महोरगं कृतवैरं जहि त्वम् ।।"},
{"c": "8.66", "n": "22", "i": 45033, "v": "स एवमुक्तो मधुसूदनेन; गाण्डीवधन्वा रिपुषूग्रधन्वा । उवाच को न्वेष ममाद्य नागः; स्वयं य आगाद्गरुडस्य वक्त्रम् ।।"},
{"c": "8.66", "t": "कृष्ण उवाच ।"},
{"c": "8.66", "n": "23", "i": 45034, "v": "योऽसौ त्वया खाण्डवे चित्रभानुं; संतर्पयानेन धनुर्धरेण । वियद्गतो बाणनिकृत्तदेहो; ह्यनेकरूपो निहतास्य माता ।।"},
{"c": "8.66", "n": "24", "i": 45035, "v": "ततस्तु जिष्णुः परिहृत्य शेषां;श्चिच्छेद षड्भिर्निशितैः सुधारैः । नागं वियत्तिर्यगिवोत्पतन्तं; स छिन्नगात्रो निपपात भूमौ ।।"},
{"c": "8.66", "n": "25", "i": 45036, "v": "तस्मिन्मुहूर्ते दशभिः पृषत्कैः; शिलाशितैर्बर्हिणवाजितैश्च । विव्याध कर्णः पुरुषप्रवीरं; धनंजयं तिर्यगवेक्षमाणम् ।।"},
{"c": "8.66", "n": "26", "i": 45037, "v": "ततोऽर्जुनो द्वादशभिर्विमुक्तै;राकर्णमुक्तैर्निशितैः समर्प्य । नाराचमाशीविषतुल्यवेग;माकर्णपूर्णायतमुत्ससर्ज ।।"},
{"c": "8.66", "n": "27", "i": 45038, "v": "स चित्रवर्मेषुवरो विदार्य; प्राणान्निरस्यन्निव साधु मुक्तः । कर्णस्य पीत्वा रुधिरं विवेश; वसुंधरां शोणितवाजदिग्धः ।।"},
{"c": "8.66", "n": "28", "i": 45039, "v": "ततो वृषो बाणनिपातकोपितो; महोरगो दण्डविघट्टितो यथा । तथाशुकारी व्यसृजच्छरोत्तमा;न्महाविषः सर्प इवोत्तमं विषम् ।।"},
{"c": "8.66", "n": "29", "i": 45040, "v": "जनार्दनं द्वादशभिः पराभिन;न्नवैर्नवत्या च शरैस्तथार्जुनम् । शरेण घोरेण पुनश्च पाण्डवं; विभिद्य कर्णोऽभ्यनदज्जहास च ।।"},
{"c": "8.66", "n": "30", "i": 45041, "v": "तमस्य हर्षं ममृषे न पाण्डवो; बिभेद मर्माणि ततोऽस्य मर्मवित् । परं शरैः पत्रिभिरिन्द्रविक्रम;स्तथा यथेन्द्रो बलमोजसाहनत् ।।"},
{"c": "8.66", "n": "31", "i": 45042, "v": "ततः शराणां नवतीर्नवार्जुनः; ससर्ज कर्णेऽन्तकदण्डसंनिभाः । शरैर्भृशायस्ततनुः प्रविव्यथे; तथा यथा वज्रविदारितोऽचलः ।।"},
{"c": "8.66", "n": "32", "i": 45043, "v": "मणिप्रवेकोत्तमवज्रहाटकै;रलंकृतं चास्य वराङ्गभूषणम् । प्रविद्धमुर्व्यां निपपात पत्रिभि;र्धनंजयेनोत्तमकुण्डलेऽपि च ।।"},
{"c": "8.66", "n": "33", "i": 45044, "v": "महाधनं शिल्पिवरैः प्रयत्नतः; कृतं यदस्योत्तमवर्म भास्वरम् । सुदीर्घकालेन तदस्य पाण्डवः; क्षणेन बाणैर्बहुधा व्यशातयत् ।।"},
{"c": "8.66", "n": "34", "i": 45045, "v": "स तं विवर्माणमथोत्तमेषुभिः; शरैश्चतुर्भिः कुपितः पराभिनत् । स विव्यथेऽत्यर्थमरिप्रहारितो; यथातुरः पित्तकफानिलव्रणैः ।।"},
{"c": "8.66", "n": "35", "i": 45046, "v": "महाधनुर्मण्डलनिःसृतैः शितैः; क्रियाप्रयत्नप्रहितैर्बलेन च । ततक्ष कर्णं बहुभिः शरोत्तमै;र्बिभेद मर्मस्वपि चार्जुनस्त्वरन् ।।"},
{"c": "8.66", "n": "36", "i": 45047, "v": "दृढाहतः पत्रिभिरुग्रवेगैः; पार्थेन कर्णो विविधैः शिताग्रैः । बभौ गिरिर्गैरिकधातुरक्तः; क्षरन्प्रपातैरिव रक्तमम्भः ।।"},
{"c": "8.66", "n": "37", "i": 45048, "v": "साश्वं तु कर्णं सरथं किरीटी; समाचिनोद्भारत वत्सदन्तैः । प्रच्छादयामास दिशश्च बाणैः; सर्वप्रयत्नात्तपनीयपुङ्खैः ।।"},
{"c": "8.66", "n": "38", "i": 45049, "v": "स वत्सदन्तैः पृथुपीनवक्षाः; समाचितः स्माधिरथिर्विभाति । सुपुष्पिताशोकपलाशशाल्मलि;र्यथाचलः स्पन्दनचन्दनायुतः ।।"},
{"c": "8.66", "n": "39", "i": 45050, "v": "शरैः शरीरे बहुधा समर्पितै;र्विभाति कर्णः समरे विशां पते । महीरुहैराचितसानुकन्दरो; यथा महेन्द्रः शुभकर्णिकारवान् ।।"},
{"c": "8.66", "n": "40", "i": 45051, "v": "स बाणसंघान्धनुषा व्यवासृज;न्विभाति कर्णः शरजालरश्मिवान् । सलोहितो रक्तगभस्तिमण्डलो; दिवाकरोऽस्ताभिमुखो यथा तथा ।।"},
{"c": "8.66", "n": "41", "i": 45052, "v": "बाह्वन्तरादाधिरथेर्विमुक्ता;न्बाणान्महाहीनिव दीप्यमानान् । व्यध्वंसयन्नर्जुनबाहुमुक्ताः; शराः समासाद्य दिशः शिताग्राः ।।"},
{"c": "8.66", "n": "42", "i": 45053, "v": "ततश्चक्रमपतत्तस्य भूमौ; स विह्वलः समरे सूतपुत्रः । घूर्णे रथे ब्राह्मणस्याभिशापा;द्रामादुपात्तेऽप्रतिभाति चास्त्रे ।।"},
{"c": "8.66", "n": "43", "i": 45054, "v": "अमृष्यमाणो व्यसनानि तानि; हस्तौ विधुन्वन्स विगर्हमाणः । धर्मप्रधानानभिपाति धर्म; इत्यब्रुवन्धर्मविदः सदैव । ममापि निम्नोऽद्य न पाति भक्ता;न्मन्ये न नित्यं परिपाति धर्मः ।।"},
{"c": "8.66", "n": "44", "i": 45055, "v": "एवं ब्रुवन्प्रस्खलिताश्वसूतो; विचाल्यमानोऽर्जुनशस्त्रपातैः । मर्माभिघाताच्छलितः क्रियासु; पुनः पुनर्धर्ममगर्हदाजौ ।।"},
{"c": "8.66", "n": "45", "i": 45056, "v": "ततः शरैर्भीमतरैरविध्यत्त्रिभिराहवे । हस्ते कर्णस्तदा पार्थमभ्यविध्यच्च सप्तभिः ।।"},
{"c": "8.66", "n": "46", "i": 45057, "v": "ततोऽर्जुनः सप्तदश तिग्मतेजानजिह्मगान् । इन्द्राशनिसमान्घोरानसृजत्पावकोपमान् ।।"},
{"c": "8.66", "n": "47", "i": 45058, "v": "निर्भिद्य ते भीमवेगा न्यपतन्पृथिवीतले । कम्पितात्मा तथा कर्णः शक्त्या चेष्टामदर्शयत् ।।"},
{"c": "8.66", "n": "48", "i": 45059, "v": "बलेनाथ स संस्तभ्य ब्रह्मास्त्रं समुदैरयत् । ऐन्द्रास्त्रमर्जुनश्चापि तद्दृष्ट्वाभिन्यमन्त्रयत् ।।"},
{"c": "8.66", "n": "49", "i": 45060, "v": "गाण्डीवं ज्यां च बाणांश्च अनुमन्त्र्य धनंजयः । असृजच्छरवर्षाणि वर्षाणीव पुरंदरः ।।"},
{"c": "8.66", "n": "50", "i": 45061, "v": "ततस्तेजोमया बाणा रथात्पार्थस्य निःसृताः । प्रादुरासन्महावीर्याः कर्णस्य रथमन्तिकात् ।।"},
{"c": "8.66", "n": "51", "i": 45062, "v": "तान्कर्णस्त्वग्रतोऽभ्यस्तान्मोघांश्चक्रे महारथः । ततोऽब्रवीद्वृष्णिवीरस्तस्मिन्नस्त्रे विनाशिते ।।"},
{"c": "8.66", "n": "52", "i": 45063, "v": "विसृजास्त्रं परं पार्थ राधेयो ग्रसते शरान् । ब्रह्मास्त्रमर्जुनश्चापि संमन्त्र्याथ प्रयोजयत् ।।"},
{"c": "8.66", "n": "53", "i": 45064, "v": "छादयित्वा ततो बाणैः कर्णं प्रभ्राम्य चार्जुनः । तस्य कर्णः शरैः क्रुद्धश्चिच्छेद ज्यां सुतेजनैः ।।"},
{"c": "8.66", "n": "54", "i": 45065, "v": "ततो ज्यामवधायान्यामनुमृज्य च पाण्डवः । शरैरवाकिरत्कर्णं दीप्यमानैः सहस्रशः ।।"},
{"c": "8.66", "n": "55", "i": 45066, "v": "तस्य ज्याच्छेदनं कर्णो ज्यावधानं च संयुगे । नान्वबुध्यत शीघ्रत्वात्तदद्भुतमिवाभवत् ।।"},
{"c": "8.66", "n": "56", "i": 45067, "v": "अस्त्रैरस्त्राणि राधेयः प्रत्यहन्सव्यसाचिनः । चक्रे चाभ्यधिकं पार्थात्स्ववीर्यं प्रतिदर्शयन् ।।"},
{"c": "8.66", "n": "57", "i": 45068, "v": "ततः कृष्णोऽर्जुनं दृष्ट्वा कर्णास्त्रेणाभिपीडितम् । अभ्यस्येत्यब्रवीत्पार्थमातिष्ठास्त्रमनुत्तमम् ।।"},
{"c": "8.66", "n": "58", "i": 45069, "v": "ततोऽन्यमग्निसदृशं शरं सर्पविषोपमम् । अश्मसारमयं दिव्यमनुमन्त्र्य धनंजयः ।।"},
{"c": "8.66", "n": "59", "i": 45070, "v": "रौद्रमस्त्रं समादाय क्षेप्तुकामः किरीटवान् । ततोऽग्रसन्मही चक्रं राधेयस्य महामृधे ।।"},
{"c": "8.66", "n": "60", "i": 45071, "v": "ग्रस्तचक्रस्तु राधेयः कोपादश्रूण्यवर्तयत् । सोऽब्रवीदर्जुनं चापि मुहूर्तं क्षम पाण्डव ।।"},
{"c": "8.66", "n": "61", "i": 45072, "v": "मध्ये चक्रमवग्रस्तं दृष्ट्वा दैवादिदं मम । पार्थ कापुरुषाचीर्णमभिसंधिं विवर्जय ।।"},
{"c": "8.66", "n": "62", "i": 45073, "v": "प्रकीर्णकेशे विमुखे ब्राह्मणे च कृताञ्जलौ । शरणागते न्यस्तशस्त्रे तथा व्यसनगेऽर्जुन ।।"},
{"c": "8.66", "n": "63", "i": 45074, "v": "अबाणे भ्रष्टकवचे भ्रष्टभग्नायुधे तथा । न शूराः प्रहरन्त्याजौ न राज्ञे पार्थिवास्तथा । त्वं च शूरोऽसि कौन्तेय तस्मात्क्षम मुहूर्तकम् ।।"},
{"c": "8.66", "n": "64", "i": 45075, "v": "यावच्चक्रमिदं भूमेरुद्धरामि धनंजय । न मां रथस्थो भूमिष्ठमसज्जं हन्तुमर्हसि । न वासुदेवात्त्वत्तो वा पाण्डवेय बिभेम्यहम् ।।"},
{"c": "8.66", "n": "65", "i": 45076, "v": "त्वं हि क्षत्रियदायादो महाकुलविवर्धनः । स्मृत्वा धर्मोपदेशं त्वं मुहूर्तं क्षम पाण्डव ।।"},
{"c": "8.67", "t": "संजय उवाच ।"},
{"c": "8.67", "n": "1", "i": 45077, "v": "अथाब्रवीद्वासुदेवो रथस्थो; राधेय दिष्ट्या स्मरसीह धर्मम् । प्रायेण नीचा व्यसनेषु मग्ना; निन्दन्ति दैवं कुकृतं न तत्तत् ।।"},
{"c": "8.67", "n": "2", "i": 45078, "v": "यद्द्रौपदीमेकवस्त्रां सभाया;मानाय्य त्वं चैव सुयोधनश्च । दुःशासनः शकुनिः सौबलश्च; न ते कर्ण प्रत्यभात्तत्र धर्मः ।।"},
{"c": "8.67", "n": "3", "i": 45079, "v": "यदा सभायां कौन्तेयमनक्षज्ञं युधिष्ठिरम् । अक्षज्ञः शकुनिर्जेता तदा धर्मः क्व ते गतः ।।"},
{"c": "8.67", "n": "4", "i": 45080, "v": "यदा रजस्वलां कृष्णां दुःशासनवशे स्थिताम् । सभायां प्राहसः कर्ण क्व ते धर्मस्तदा गतः ।।"},
{"c": "8.67", "n": "5", "i": 45081, "v": "राज्यलुब्धः पुनः कर्ण समाह्वयसि पाण्डवम् । गान्धारराजमाश्रित्य क्व ते धर्मस्तदा गतः ।।"},
{"c": "8.67", "n": "6", "i": 45082, "v": "एवमुक्ते तु राधेये वासुदेवेन पाण्डवम् । मन्युरभ्याविशत्तीव्रः स्मृत्वा तत्तद्धनंजयम् ।।"},
{"c": "8.67", "n": "7", "i": 45083, "v": "तस्य क्रोधेन सर्वेभ्यः स्रोतोभ्यस्तेजसोऽर्चिषः । प्रादुरासन्महाराज तदद्भुतमिवाभवत् ।।"},
{"c": "8.67", "n": "8", "i": 45084, "v": "तं समीक्ष्य ततः कर्णो ब्रह्मास्त्रेण धनंजयम् । अभ्यवर्षत्पुनर्यत्नमकरोद्रथसर्जने । तदस्त्रमस्त्रेणावार्य प्रजहारास्य पाण्डवः ।।"},
{"c": "8.67", "n": "9", "i": 45085, "v": "ततोऽन्यदस्त्रं कौन्तेयो दयितं जातवेदसः । मुमोच कर्णमुद्दिश्य तत्प्रजज्वाल वै भृशम् ।।"},
{"c": "8.67", "n": "10", "i": 45086, "v": "वारुणेन ततः कर्णः शमयामास पावकम् । जीमूतैश्च दिशः सर्वाश्चक्रे तिमिरदुर्दिनाः ।।"},
{"c": "8.67", "n": "11", "i": 45087, "v": "पाण्डवेयस्त्वसंभ्रान्तो वायव्यास्त्रेण वीर्यवान् । अपोवाह तदाभ्राणि राधेयस्य प्रपश्यतः ।।"},
{"c": "8.67", "n": "12", "i": 45088, "v": "तं हस्तिकक्ष्याप्रवरं च बाणैः; सुवर्णमुक्तामणिवज्रमृष्टम् । कालप्रयत्नोत्तमशिल्पियत्नैः; कृतं सुरूपं वितमस्कमुच्चैः ।।"},
{"c": "8.67", "n": "13", "i": 45089, "v": "ऊर्जस्करं तव सैन्यस्य नित्य;ममित्रवित्रासनमीड्यरूपम् । विख्यातमादित्यसमस्य लोके; त्विषा समं पावकभानुचन्द्रैः ।।"},
{"c": "8.67", "n": "14", "i": 45090, "v": "ततः क्षुरेणाधिरथेः किरीटी; सुवर्णपुङ्खेन शितेन यत्तः । श्रिया ज्वलन्तं ध्वजमुन्ममाथ; महारथस्याधिरथेर्महात्मा ।।"},
{"c": "8.67", "n": "15", "i": 45091, "v": "यशश्च धर्मश्च जयश्च मारिष; प्रियाणि सर्वाणि च तेन केतुना । तदा कुरूणां हृदयानि चापत;न्बभूव हाहेति च निस्वनो महान् ।।"},
{"c": "8.67", "n": "16", "i": 45092, "v": "अथ त्वरन्कर्णवधाय पाण्डवो; महेन्द्रवज्रानलदण्डसंनिभम् । आदत्त पार्थोऽञ्जलिकं निषङ्गा;त्सहस्ररश्मेरिव रश्मिमुत्तमम् ।।"},
{"c": "8.67", "n": "17", "i": 45093, "v": "मर्मच्छिदं शोणितमांसदिग्धं; वैश्वानरार्कप्रतिमं महार्हम् । नराश्वनागासुहरं त्र्यरत्निं; षड्वाजमञ्जोगतिमुग्रवेगम् ।।"},
{"c": "8.67", "n": "18", "i": 45094, "v": "सहस्रनेत्राशनितुल्यतेजसं; समानक्रव्यादमिवातिदुःसहम् । पिनाकनारायणचक्रसंनिभं; भयंकरं प्राणभृतां विनाशनम् ।।"},
{"c": "8.67", "n": "19", "i": 45095, "v": "युक्त्वा महास्त्रेण परेण मन्त्रवि;द्विकृष्य गाण्डीवमुवाच सस्वनम् । अयं महास्त्रोऽप्रतिमो धृतः शरः; शरीरभिच्चासुहरश्च दुर्हृदः ।।"},
{"c": "8.67", "n": "20", "i": 45096, "v": "तपोऽस्ति तप्तं गुरवश्च तोषिता; मया यदिष्टं सुहृदां तथा श्रुतम् । अनेन सत्येन निहन्त्वयं शरः; सुदंशितः कर्णमरिं ममाजितः ।।"},
{"c": "8.67", "n": "21", "i": 45097, "v": "इत्यूचिवांस्तं स मुमोच बाणं; धनंजयः कर्णवधाय घोरम् । कृत्यामथर्वाङ्गिरसीमिवोग्रां; दीप्तामसह्यां युधि मृत्युनापि ।।"},
{"c": "8.67", "n": "22", "i": 45098, "v": "ब्रुवन्किरीटी तमतिप्रहृष्टो; अयं शरो मे विजयावहोऽस्तु । जिघांसुरर्केन्दुसमप्रभावः; कर्णं समाप्तिं नयतां यमाय ।।"},
{"c": "8.67", "n": "23", "i": 45099, "v": "तेनेषुवर्येण किरीटमाली; प्रहृष्टरूपो विजयावहेन । जिघांसुरर्केन्दुसमप्रभेण; चक्रे विषक्तं रिपुमाततायी ।।"},
{"c": "8.67", "n": "24", "i": 45100, "v": "तदुद्यतादित्यसमानवर्चसं; शरन्नभोमध्यगभास्करोपमम् । वराङ्गमुर्व्यामपतच्चमूपते;र्दिवाकरोऽस्तादिव रक्तमण्डलः ।।"},
{"c": "8.67", "n": "25", "i": 45101, "v": "तदस्य देही सततं सुखोदितं; स्वरूपमत्यर्थमुदारकर्मणः । परेण कृच्छ्रेण शरीरमत्यज;द्गृहं महर्द्धीव ससङ्गमीश्वरः ।।"},
{"c": "8.67", "n": "26", "i": 45102, "v": "शरैर्विभुग्नं व्यसु तद्विवर्मणः; पपात कर्णस्य शरीरमुच्छ्रितम् । स्रवद्व्रणं गैरिकतोयविस्रवं; गिरेर्यथा वज्रहतं शिरस्तथा ।।"},
{"c": "8.67", "n": "27", "i": 45103, "v": "देहात्तु कर्णस्य निपातितस्य; तेजो दीप्तं खं विगाह्याचिरेण । तदद्भुतं सर्वमनुष्ययोधाः; पश्यन्ति राजन्निहते स्म कर्णे ।।"},
{"c": "8.67", "n": "28", "i": 45104, "v": "तं सोमकाः प्रेक्ष्य हतं शयानं; प्रीता नादं सह सैन्यैरकुर्वन् । तूर्याणि चाजघ्नुरतीव हृष्टा; वासांसि चैवादुधुवुर्भुजांश्च । बलान्विताश्चाप्यपरे ह्यनृत्य;न्नन्योन्यमाश्लिष्य नदन्त ऊचुः ।।"},
{"c": "8.67", "n": "29", "i": 45105, "v": "दृष्ट्वा तु कर्णं भुवि निष्टनन्तं; हतं रथात्सायकेनावभिन्नम् । महानिलेनाग्निमिवापविद्धं; यज्ञावसाने शयने निशान्ते ।।"},
{"c": "8.67", "n": "30", "i": 45106, "v": "शरैराचितसर्वाङ्गः शोणितौघपरिप्लुतः । विभाति देहः कर्णस्य स्वरश्मिभिरिवांशुमान् ।।"},
{"c": "8.67", "n": "31", "i": 45107, "v": "प्रताप्य सेनामामित्रीं दीप्तैः शरगभस्तिभिः । बलिनार्जुनकालेन नीतोऽस्तं कर्णभास्करः ।।"},
{"c": "8.67", "n": "32", "i": 45108, "v": "अस्तं गच्छन्यथादित्यः प्रभामादाय गच्छति । एवं जीवितमादाय कर्णस्येषुर्जगाम ह ।।"},
{"c": "8.67", "n": "33", "i": 45109, "v": "अपराह्णे पराह्णस्य सूतपुत्रस्य मारिष । छिन्नमञ्जलिकेनाजौ सोत्सेधमपतच्छिरः ।।"},
{"c": "8.67", "n": "34", "i": 45110, "v": "उपर्युपरि सैन्यानां तस्य शत्रोस्तदञ्जसा । शिरः कर्णस्य सोत्सेधमिषुः सोऽपाहरद्द्रुतम् ।।"},
{"c": "8.67", "t": "संजय उवाच ।"},
{"c": "8.67", "n": "35", "i": 45111, "v": "कर्णं तु शूरं पतितं पृथिव्यां; शराचितं शोणितदिग्धगात्रम् । दृष्ट्वा शयानं भुवि मद्रराज;श्छिन्नध्वजेनापययौ रथेन ।।"},
{"c": "8.67", "n": "36", "i": 45112, "v": "कर्णे हते कुरवः प्राद्रवन्त; भयार्दिता गाढविद्धाश्च संख्ये । अवेक्षमाणा मुहुरर्जुनस्य; ध्वजं महान्तं वपुषा ज्वलन्तम् ।।"},
{"c": "8.67", "n": "37", "i": 45113, "v": "सहस्रनेत्रप्रतिमानकर्मणः; सहस्रपत्रप्रतिमाननं शुभम् । सहस्ररश्मिर्दिनसंक्षये यथा; तथापतत्तस्य शिरो वसुंधराम् ।।"},
{"c": "8.68", "t": "संजय उवाच ।"},
{"c": "8.68", "n": "1", "i": 45114, "v": "शल्यस्तु कर्णार्जुनयोर्विमर्दे; बलानि दृष्ट्वा मृदितानि बाणैः । दुर्योधनं यान्तमवेक्षमाणो; संदर्शयद्भारत युद्धभूमिम् ।।"},
{"c": "8.68", "n": "2", "i": 45115, "v": "निपातितस्यन्दनवाजिनागं; दृष्ट्वा बलं तद्धतसूतपुत्रम् । दुर्योधनोऽश्रुप्रतिपूर्णनेत्रो; मुहुर्मुहुर्न्यश्वसदार्तरूपः ।।"},
{"c": "8.68", "n": "3", "i": 45116, "v": "कर्णं तु शूरं पतितं पृथिव्यां; शराचितं शोणितदिग्धगात्रम् । यदृच्छया सूर्यमिवावनिस्थं; दिदृक्षवः संपरिवार्य तस्थुः ।।"},
{"c": "8.68", "n": "4", "i": 45117, "v": "प्रहृष्टवित्रस्तविषण्णविस्मृता;स्तथापरे शोकगता इवाभवन् । परे त्वदीयाश्च परस्परेण; यथा यथैषां प्रकृतिस्तथाभवन् ।।"},
{"c": "8.68", "n": "5", "i": 45118, "v": "प्रविद्धवर्माभरणाम्बरायुधं; धनंजयेनाभिहतं हतौजसम् । निशम्य कर्णं कुरवः प्रदुद्रुवु;र्हतर्षभा गाव इवाकुलाकुलाः ।।"},
{"c": "8.68", "n": "6", "i": 45119, "v": "कृत्वा विमर्दं भृशमर्जुनेन; कर्णं हतं केसरिणेव नागम् । दृष्ट्वा शयानं भुवि मद्रराजो; भीतोऽपसर्पत्सरथः सुशीघ्रम् ।।"},
{"c": "8.68", "n": "7", "i": 45120, "v": "मद्राधिपश्चापि विमूढचेता;स्तूर्णं रथेनापहृतध्वजेन । दुर्योधनस्यान्तिकमेत्य शीघ्रं; संभाष्य दुःखार्तमुवाच वाक्यम् ।।"},
{"c": "8.68", "n": "8", "i": 45121, "v": "विशीर्णनागाश्वरथप्रवीरं; बलं त्वदियं यमराष्ट्रकल्पम् । अन्योन्यमासाद्य हतं महद्भि;र्नराश्वनागैर्गिरिकूटकल्पैः ।।"},
{"c": "8.68", "n": "9", "i": 45122, "v": "नैतादृशं भारत युद्धमासी;द्यथाद्य कर्णार्जुनयोर्बभूव । ग्रस्तौ हि कर्णेन समेत्य कृष्णा;वन्ये च सर्वे तव शत्रवो ये ।।"},
{"c": "8.68", "n": "10", "i": 45123, "v": "दैवं तु यत्तत्स्ववशं प्रवृत्तं; तत्पाण्डवान्पाति हिनस्ति चास्मान् । तवार्थसिद्ध्यर्थकरा हि सर्वे; प्रसह्य वीरा निहता द्विषद्भिः ।।"},
{"c": "8.68", "n": "11", "i": 45124, "v": "कुबेरवैवस्वतवासवानां; तुल्यप्रभावाम्बुपतेश्च वीराः । वीर्येण शौर्येण बलेन चैव; तैस्तैश्च युक्ता विपुलैर्गुणौघैः ।।"},
{"c": "8.68", "n": "12", "i": 45125, "v": "अवध्यकल्पा निहता नरेन्द्रा;स्तवार्थकामा युधि पाण्डवेयैः । तन्मा शुचो भारत दिष्टमेत;त्पर्यायसिद्धिर्न सदास्ति सिद्धिः ।।"},
{"c": "8.68", "n": "13", "i": 45126, "v": "एतद्वचो मद्रपतेर्निशम्य; स्वं चापनीतं मनसा निरीक्ष्य । दुर्योधनो दीनमना विसंज्ञः; पुनः पुनर्न्यश्वसदार्तरूपः ।।"},
{"c": "8.68", "n": "14", "i": 45127, "v": "तं ध्यानमूकं कृपणं भृशार्त;मार्तायनिर्दीनमुवाच वाक्यम् । पश्येदमुग्रं नरवाजिनागै;रायोधनं वीरहतैः प्रपन्नम् ।।"},
{"c": "8.68", "n": "15", "i": 45128, "v": "महीधराभैः पतितैर्महागजैः; सकृत्प्रविद्धैः शरविद्धमर्मभिः । तैर्विह्वलद्भिश्च गतासुभिश्च; प्रध्वस्तयन्त्रायुधवर्मयोधैः ।।"},
{"c": "8.68", "n": "16", "i": 45129, "v": "वज्रापविद्धैरिव चाचलेन्द्रै;र्विभिन्नपाषाणमृगद्रुमौषधैः । प्रविद्धघण्टाङ्कुशतोमरध्वजैः; सहेममालै रुधिरौघसंप्लुतैः ।।"},
{"c": "8.68", "n": "17", "i": 45130, "v": "शरावभिन्नैः पतितैश्च वाजिभिः; श्वसद्भिरन्यैः क्षतजं वमद्भिः । दीनैः स्तनद्भिः परिवृत्तनेत्रै;र्महीं दशद्भिः कृपणं नदद्भिः ।।"},
{"c": "8.68", "n": "18", "i": 45131, "v": "तथापविद्धैर्गजवाजियोधै;र्मन्दासुभिश्चैव गतासुभिश्च । नराश्वनागैश्च रथैश्च मर्दितै;र्मही महावैतरणीव दुर्दृशा ।।"},
{"c": "8.68", "n": "19", "i": 45132, "v": "गजैर्निकृत्तापरहस्तगात्रै;रुद्वेपमानैः पतितैः पृथिव्याम् । यशस्विभिर्नागरथाश्वयोधिभिः; पदातिभिश्चाभिमुखैर्हतैः परैः । विशीर्णवर्माभरणाम्बरायुधै;र्वृता निशान्तैरिव पावकैर्मही ।।"},
{"c": "8.68", "n": "20", "i": 45133, "v": "शरप्रहाराभिहतैर्महाबलै;रवेक्ष्यमाणैः पतितैः सहस्रशः । प्रनष्टसंज्ञैः पुनरुच्छ्वसद्भि;र्मही बभूवानुगतैरिवाग्निभिः । दिवश्च्युतैर्भूरतिदीप्तिमद्भि;र्नक्तं ग्रहैर्द्यौरमलेव दीप्तैः ।।"},
{"c": "8.68", "n": "21", "i": 45134, "v": "शरास्तु कर्णार्जुनबाहुमुक्ता; विदार्य नागाश्वमनुष्यदेहान् । प्राणान्निरस्याशु महीमतीयु;र्महोरगा वासमिवाभितोऽस्त्रैः ।।"},
{"c": "8.68", "n": "22", "i": 45135, "v": "हतैर्मनुष्याश्वगजैश्च संख्ये; शरावभिन्नैश्च रथैर्बभूव । धनंजयस्याधिरथेश्च मार्गे; गजैरगम्या वसुधातिदुर्गा ।।"},
{"c": "8.68", "n": "23", "i": 45136, "v": "रथैर्वरेषून्मथितैश्च योधैः; संस्यूतसूताश्ववरायुधध्वजैः । विशीर्णशस्त्रैर्विनिकृत्तबन्धुरै;र्निकृत्तचक्राक्षयुगत्रिवेणुभिः ।।"},
{"c": "8.68", "n": "24", "i": 45137, "v": "विमुक्तयन्त्रैर्निहतैरयस्मयै;र्हतानुषङ्गैर्विनिषङ्गबन्धुरैः । प्रभग्ननीडैर्मणिहेममण्डितैः; स्तृता मही द्यौरिव शारदैर्घनैः ।।"},
{"c": "8.68", "n": "25", "i": 45138, "v": "विकृष्यमणैर्जवनैरलंकृतै;र्हतेश्वरैराजिरथैः सुकल्पितैः । मनुष्यमातङ्गरथाश्वराशिभि;र्द्रुतं व्रजन्तो बहुधा विचूर्णिताः ।।"},
{"c": "8.68", "n": "26", "i": 45139, "v": "सहेमपट्टाः परिघाः परश्वधाः; कडङ्गरायोमुसलानि पट्टिशाः । पेतुश्च खड्गा विमला विकोशा; गदाश्च जाम्बूनदपट्टबद्धाः ।।"},
{"c": "8.68", "n": "27", "i": 45140, "v": "चापानि रुक्माङ्गदभूषणानि; शराश्च कार्तस्वरचित्रपुङ्खाः । ऋष्ट्यश्च पीता विमला विकोशाः; प्रासाः सखड्गाः कनकावभासाः ।।"},
{"c": "8.68", "n": "28", "i": 45141, "v": "छत्राणि वालव्यजनानि शङ्खाः; स्रजश्च पुष्पोत्तमहेमचित्राः । कुथाः पताकाम्बरवेष्टिताश्च; किरीटमाला मुकुटाश्च शुभ्राः ।।"},
{"c": "8.68", "n": "29", "i": 45142, "v": "प्रकीर्णका विप्रकीर्णाः कुथाश्च; प्रधानमुक्तातरलाश्च हाराः । आपीडकेयूरवराङ्गदानि; ग्रैवेयनिष्काः ससुवर्णसूत्राः ।।"},
{"c": "8.68", "n": "30", "i": 45143, "v": "मण्युत्तमा वज्रसुवर्णमुक्ता; रत्नानि चोच्चावचमङ्गलानि । गात्राणि चात्यन्तसुखोचितानि; शिरांसि चेन्दुप्रतिमाननानि ।।"},
{"c": "8.68", "n": "31", "i": 45144, "v": "देहांश्च भोगांश्च परिच्छदांश्च; त्यक्त्वा मनोज्ञानि सुखानि चापि । स्वधर्मनिष्ठां महतीमवाप्य; व्याप्तांश्च लोकान्यशसा समीयुः ।।"},
{"c": "8.68", "n": "32", "i": 45145, "v": "इत्येवमुक्त्वा विरराम शल्यो; दुर्योधनः शोकपरीतचेताः । हा कर्ण हा कर्ण इति ब्रुवाण; आर्तो विसंज्ञो भृशमश्रुनेत्रः ।।"},
{"c": "8.68", "n": "33", "i": 45146, "v": "तं द्रोणपुत्रप्रमुखा नरेन्द्राः; सर्वे समाश्वास्य सह प्रयान्ति । निरीक्षमाणा मुहुरर्जुनस्य; ध्वजं महान्तं यशसा ज्वलन्तम् ।।"},
{"c": "8.68", "n": "34", "i": 45147, "v": "नराश्वमातङ्गशरीरजेन; रक्तेन सिक्ता रुधिरेण भूमिः । रक्ताम्बरस्रक्तपनीययोगा;न्नारी प्रकाशा इव सर्वगम्या ।।"},
{"c": "8.68", "n": "35", "i": 45148, "v": "प्रच्छन्नरूपा रुधिरेण राज;न्रौद्रे मुहूर्तेऽतिविराजमानाः । नैवावतस्थुः कुरवः समीक्ष्य; प्रव्राजिता देवलोकाश्च सर्वे ।।"},
{"c": "8.68", "n": "36", "i": 45149, "v": "वधेन कर्णस्य सुदुःखितास्ते; हा कर्ण हा कर्ण इति ब्रुवाणाः । द्रुतं प्रयाताः शिबिराणि राज;न्दिवाकरं रक्तमवेक्षमाणाः ।।"},
{"c": "8.68", "n": "37", "i": 45150, "v": "गाण्डीवमुक्तैस्तु सुवर्णपुङ्खैः; शितैः शरैः शोणितदिग्धवाजैः । शरैश्चिताङ्गो भुवि भाति कर्णो; हतोऽपि सन्सूर्य इवांशुमाली ।।"},
{"c": "8.68", "n": "38", "i": 45151, "v": "कर्णस्य देहं रुधिरावसिक्तं; भक्तानुकम्पी भगवान्विवस्वान् । स्पृष्ट्वा करैर्लोहितरक्तरूपः; सिष्णासुरभ्येति परं समुद्रम् ।।"},
{"c": "8.68", "n": "39", "i": 45152, "v": "इतीव संचिन्त्य सुरर्षिसंघाः; संप्रस्थिता यान्ति यथानिकेतम् । संचिन्तयित्वा च जना विसस्रु;र्यथासुखं खं च महीतलं च ।।"},
{"c": "8.68", "n": "40", "i": 45153, "v": "तदद्भुतं प्राणभृतां भयंकरं; निशम्य युद्धं कुरुवीरमुख्ययोः । धनंजयस्याधिरथेश्च विस्मिताः; प्रशंसमानाः प्रययुस्तदा जनाः ।।"},
{"c": "8.68", "n": "41", "i": 45154, "v": "शरैः संकृत्तवर्माणं वीरं विशसने हतम् । गतासुमपि राधेयं नैव लक्ष्मीर्व्यमुञ्चत ।।"},
{"c": "8.68", "n": "42", "i": 45155, "v": "नानाभरणवान्राजन्मृष्टजाम्बूनदाङ्गदः । हतो वैकर्तनः शेते पादपोऽङ्कुरवानिव ।।"},
{"c": "8.68", "n": "43", "i": 45156, "v": "कनकोत्तमसंकाशः प्रदीप्त इव पावकः । सपुत्रः पुरुषव्याघ्रः संशान्तः पार्थतेजसा । प्रताप्य पाण्डवान्राजन्पाञ्चालांश्चास्त्रतेजसा ।।"},
{"c": "8.68", "n": "44", "i": 45157, "v": "ददानीत्येव योऽवोचन्न नास्तीत्यर्थितोऽर्थिभिः । सद्भिः सदा सत्पुरुषः स हतो द्वैरथे वृषः ।।"},
{"c": "8.68", "n": "45", "i": 45158, "v": "यस्य ब्राह्मणसात्सर्वमात्मार्थं न महात्मनः । नादेयं ब्राह्मणेष्वासीद्यस्य स्वमपि जीवितम् ।।"},
{"c": "8.68", "n": "46", "i": 45159, "v": "सदा नॄणां प्रियो दाता प्रियदानो दिवं गतः । आदाय तव पुत्राणां जयाशां शर्म वर्म च ।।"},
{"c": "8.68", "n": "47", "i": 45160, "v": "हते स्म कर्णे सरितो न स्रवन्ति; जगाम चास्तं कलुषो दिवाकरः । ग्रहश्च तिर्यग्ज्वलितार्कवर्णो; यमस्य पुत्रोऽभ्युदियाय राजन् ।।"},
{"c": "8.68", "n": "48", "i": 45161, "v": "नभः पफालाथ ननाद चोर्वी; ववुश्च वाताः परुषातिवेलम् । दिशः सधूमाश्च भृशं प्रजज्वलु;र्महार्णवाश्चुक्षुभिरे च सस्वनाः ।।"},
{"c": "8.68", "n": "49", "i": 45162, "v": "सकाननाः साद्रिचयाश्चकम्पुः; प्रविव्यथुर्भूतगणाश्च मारिष । बृहस्पती रोहिणीं संप्रपीड्य; बभूव चन्द्रार्कसमानवर्णः ।।"},
{"c": "8.68", "n": "50", "i": 45163, "v": "हते कर्णे न दिशो विप्रजज्ञु;स्तमोवृता द्यौर्विचचाल भूमिः । पपात चोल्का ज्वलनप्रकाशा; निशाचराश्चाप्यभवन्प्रहृष्टाः ।।"},
{"c": "8.68", "n": "51", "i": 45164, "v": "शशिप्रकाशाननमर्जुनो यदा; क्षुरेण कर्णस्य शिरो न्यपातयत् । अथान्तरिक्षे दिवि चेह चासकृ;द्बभूव हाहेति जनस्य निस्वनः ।।"},
{"c": "8.68", "n": "52", "i": 45165, "v": "स देवगन्धर्वमनुष्यपूजितं; निहत्य कर्णं रिपुमाहवेऽर्जुनः । रराज पार्थः परमेण तेजसा; वृत्रं निहत्येव सहस्रलोचनः ।।"},
{"c": "8.68", "n": "53", "i": 45166, "v": "ततो रथेनाम्बुदवृन्दनादिना; शरन्नभोमध्यगभास्करत्विषा । पताकिना भीमनिनादकेतुना; हिमेन्दुशङ्खस्फटिकावभासिना । सुवर्णमुक्तामणिवज्रविद्रुमै;रलंकृतेनाप्रतिमानरंहसा ।।"},
{"c": "8.68", "n": "54", "i": 45167, "v": "नरोत्तमौ पाण्डवकेशिमर्दना;वुदाहितावग्निदिवाकरोपमौ । रणाजिरे वीतभयौ विरेजतुः; समानयानाविव विष्णुवासवौ ।।"},
{"c": "8.68", "n": "55", "i": 45168, "v": "ततो धनुर्ज्यातलनेमिनिस्वनैः; प्रसह्य कृत्वा च रिपून्हतप्रभान् । संसाधयित्वैव कुरूञ्शरौघैः; कपिध्वजः पक्षिवरध्वजश्च । प्रसह्य शङ्खौ धमतुः सुघोषौ; मनांस्यरीणामवसादयन्तौ ।।"},
{"c": "8.68", "n": "56", "i": 45169, "v": "सुवर्णजालावततौ महास्वनौ; हिमावदातौ परिगृह्य पाणिभिः । चुचुम्बतुः शङ्खवरौ नृणां वरौ; वराननाभ्यां युगपच्च दध्मतुः ।।"},
{"c": "8.68", "n": "57", "i": 45170, "v": "पाञ्चजन्यस्य निर्घोषो देवदत्तस्य चोभयोः । पृथिवीमन्तरिक्षं च द्यामपश्चाप्यपूरयत् ।।"},
{"c": "8.68", "n": "58", "i": 45171, "v": "तौ शङ्खशब्देन निनादयन्तौ; वनानि शैलान्सरितो दिशश्च । वित्रासयन्तौ तव पुत्रसेनां; युधिष्ठिरं नन्दयतः स्म वीरौ ।।"},
{"c": "8.68", "n": "59", "i": 45172, "v": "ततः प्रयाताः कुरवो जवेन; श्रुत्वैव शङ्खस्वनमीर्यमाणम् । विहाय मद्राधिपतिं पतिं च; दुर्योधनं भारत भारतानाम् ।।"},
{"c": "8.68", "n": "60", "i": 45173, "v": "महाहवे तं बहु शोभमानं; धनंजयं भूतगणाः समेताः । तदान्वमोदन्त जनार्दनं च; प्रभाकरावभ्युदितौ यथैव ।।"},
{"c": "8.68", "n": "61", "i": 45174, "v": "समाचितौ कर्णशरैः परंतपा;वुभौ व्यभातां समरेऽच्युतार्जुनौ । तमो निहत्याभ्युदितौ यथामलौ; शशाङ्कसूर्याविव रश्मिमालिनौ ।।"},
{"c": "8.68", "n": "62", "i": 45175, "v": "विहाय तान्बाणगणानथागतौ; सुहृद्वृतावप्रतिमानविक्रमौ । सुखं प्रविष्टौ शिबिरं स्वमीश्वरौ; सदस्यहूताविव वासवाच्युतौ ।।"},
{"c": "8.68", "n": "63", "i": 45176, "v": "सदेवगन्धर्वमनुष्यचारणै;र्महर्षिभिर्यक्षमहोरगैरपि । जयाभिवृद्ध्या परयाभिपूजितौ; निहत्य कर्णं परमाहवे तदा ।।"},
{"c": "8.69", "t": "संजय उवाच ।"},
{"c": "8.69", "n": "1", "i": 45177, "v": "तथा निपातिते कर्णे तव सैन्ये च विद्रुते । आश्लिष्य पार्थं दाशार्हो हर्षाद्वचनमब्रवीत् ।।"},
{"c": "8.69", "n": "2", "i": 45178, "v": "हतो बलभिदा वृत्रस्त्वया कर्णो धनंजय । वधं वै कर्णवृत्राभ्यां कथयिष्यन्ति मानवाः ।।"},
{"c": "8.69", "n": "3", "i": 45179, "v": "वज्रिणा निहतो वृत्रः संयुगे भूरितेजसा । त्वया तु निहतः कर्णो धनुषा निशितैः शरैः ।।"},
{"c": "8.69", "n": "4", "i": 45180, "v": "तमिमं विक्रमं लोके प्रथितं ते यशोवहम् । निवेदयावः कौन्तेय धर्मराजाय धीमते ।।"},
{"c": "8.69", "n": "5", "i": 45181, "v": "वधं कर्णस्य संग्रामे दीर्घकालचिकीर्षितम् । निवेद्य धर्मराजस्य त्वमानृण्यं गमिष्यसि ।।"},
{"c": "8.69", "n": "6", "i": 45182, "v": "तथेत्युक्ते केशवस्तु पार्थेन यदुपुङ्गवः । पर्यवर्तयदव्यग्रो रथं रथवरस्य तम् ।।"},
{"c": "8.69", "n": "7", "i": 45183, "v": "धृष्टद्युम्नं युधामन्युं माद्रीपुत्रौ वृकोदरम् । युयुधानं च गोविन्द इदं वचनमब्रवीत् ।।"},
{"c": "8.69", "n": "8", "i": 45184, "v": "परानभिमुखा यत्तास्तिष्ठध्वं भद्रमस्तु वः । यावदावेद्यते राज्ञे हतः कर्णोऽर्जुनेन वै ।।"},
{"c": "8.69", "n": "9", "i": 45185, "v": "स तैः शूरैरनुज्ञातो ययौ राजनिवेशनम् । पार्थमादाय गोविन्दो ददर्श च युधिष्ठिरम् ।।"},
{"c": "8.69", "n": "10", "i": 45186, "v": "शयानं राजशार्दूलं काञ्चने शयनोत्तमे । अगृह्णीतां च चरणौ मुदितौ पार्थिवस्य तौ ।।"},
{"c": "8.69", "n": "11", "i": 45187, "v": "तयोः प्रहर्षमालक्ष्य प्रहारांश्चातिमानुषान् । राधेयं निहतं मत्वा समुत्तस्थौ युधिष्ठिरः ।।"},
{"c": "8.69", "n": "12", "i": 45188, "v": "ततोऽस्मै तद्यथावृत्तं वासुदेवः प्रियंवदः । कथयामास कर्णस्य निधनं यदुनन्दनः ।।"},
{"c": "8.69", "n": "13", "i": 45189, "v": "ईषदुत्स्मयमानस्तु कृष्णो राजानमब्रवीत् । युधिष्ठिरं हतामित्रं कृताञ्जलिरथाच्युतः ।।"},
{"c": "8.69", "n": "14", "i": 45190, "v": "दिष्ट्या गाण्डीवधन्वा च पाण्डवश्च वृकोदरः । त्वं चापि कुशली राजन्माद्रीपुत्रौ च पाण्डवौ ।।"},
{"c": "8.69", "n": "15", "i": 45191, "v": "मुक्ता वीरक्षयादस्मात्संग्रामाल्लोमहर्षणात् । क्षिप्रमुत्तरकालानि कुरु कार्याणि पार्थिव ।।"},
{"c": "8.69", "n": "16", "i": 45192, "v": "हतो वैकर्तनः क्रूरः सूतपुत्रो महाबलः । दिष्ट्या जयसि राजेन्द्र दिष्ट्या वर्धसि पाण्डव ।।"},
{"c": "8.69", "n": "17", "i": 45193, "v": "यः स द्यूतजितां कृष्णां प्राहसत्पुरुषाधमः । तस्याद्य सूतपुत्रस्य भूमिः पिबति शोणितम् ।।"},
{"c": "8.69", "n": "18", "i": 45194, "v": "शेतेऽसौ शरदीर्णाङ्गः शत्रुस्ते कुरुपुंगव । तं पश्य पुरुषव्याघ्र विभिन्नं बहुधा शरैः ।।"},
{"c": "8.69", "n": "19", "i": 45195, "v": "युधिष्ठिरस्तु दाशार्हं प्रहृष्टः प्रत्यपूजयत् । दिष्ट्या दिष्ट्येति राजेन्द्र प्रीत्या चेदमुवाच ह ।।"},
{"c": "8.69", "n": "20", "i": 45196, "v": "नैतच्चित्रं महाबाहो त्वयि देवकिनन्दन । त्वया सारथिना पार्थो यत्कुर्यादद्य पौरुषम् ।।"},
{"c": "8.69", "n": "21", "i": 45197, "v": "प्रगृह्य च कुरुश्रेष्ठः साङ्गदं दक्षिणं भुजम् । उवाच धर्मभृत्पार्थ उभौ तौ केशवार्जुनौ ।।"},
{"c": "8.69", "n": "22", "i": 45198, "v": "नरनारायणौ देवौ कथितौ नारदेन ह । धर्मसंस्थापने युक्तौ पुराणौ पुरुषोत्तमौ ।।"},
{"c": "8.69", "n": "23", "i": 45199, "v": "असकृच्चापि मेधावी कृष्णद्वैपायनो मम । कथामेतां महाबाहो दिव्यामकथयत्प्रभुः ।।"},
{"c": "8.69", "n": "24", "i": 45200, "v": "तव कृष्ण प्रभावेण गाण्डीवेन धनंजयः । जयत्यभिमुखाञ्शत्रून्न चासीद्विमुखः क्वचित् ।।"},
{"c": "8.69", "n": "25", "i": 45201, "v": "जयश्चैव ध्रुवोऽस्माकं न त्वस्माकं पराजयः । यदा त्वं युधि पार्थस्य सारथ्यमुपजग्मिवान् ।।"},
{"c": "8.69", "n": "26", "i": 45202, "v": "एवमुक्त्वा महाराज तं रथं हेमभूषितम् । दन्तवर्णैर्हयैर्युक्तं कालवालैर्महारथः ।।"},
{"c": "8.69", "n": "27", "i": 45203, "v": "आस्थाय पुरुषव्याघ्रः स्वबलेनाभिसंवृतः । कृष्णार्जुनाभ्यां वीराभ्यामनुमन्य ततः प्रियम् ।।"},
{"c": "8.69", "n": "28", "i": 45204, "v": "आगतो बहुवृत्तान्तं द्रष्टुमायोधनं तदा । आभाषमाणस्तौ वीरावुभौ माधवफल्गुनौ ।।"},
{"c": "8.69", "n": "29", "i": 45205, "v": "स ददर्श रणे कर्णं शयानं पुरुषर्षभम् । गाण्डीवमुक्तैर्विशिखैः सर्वतः शकलीकृतम् ।।"},
{"c": "8.69", "n": "30", "i": 45206, "v": "सपुत्रं निहतं दृष्ट्वा कर्णं राजा युधिष्ठिरः । प्रशशंस नरव्याघ्रावुभौ माधवपाण्डवौ ।।"},
{"c": "8.69", "n": "31", "i": 45207, "v": "अद्य राजास्मि गोविन्द पृथिव्यां भ्रातृभिः सह । त्वया नाथेन वीरेण विदुषा परिपालितः ।।"},
{"c": "8.69", "n": "32", "i": 45208, "v": "हतं दृष्ट्वा नरव्याघ्रं राधेयमभिमानिनम् । निराशोऽद्य दुरात्मासौ धार्तराष्ट्रो भविष्यति । जीविताच्चापि राज्याच्च हते कर्णे महारथे ।।"},
{"c": "8.69", "n": "33", "i": 45209, "v": "त्वत्प्रसादाद्वयं चैव कृतार्थाः पुरुषर्षभ । त्वं च गाण्डीवधन्वा च विजयी यदुनन्दन । दिष्ट्या जयसि गोविन्द दिष्ट्या कर्णो निपातितः ।।"},
{"c": "8.69", "n": "34", "i": 45210, "v": "एवं स बहुशो हृष्टः प्रशशंस जनार्दनम् । अर्जुनं चापि राजेन्द्र धर्मराजो युधिष्ठिरः ।।"},
{"c": "8.69", "n": "35", "i": 45211, "v": "ततो भीमप्रभृतिभिः सर्वैश्च भ्रातृभिर्वृतम् । वर्धयन्ति स्म राजानं हर्षयुक्ता महारथाः ।।"},
{"c": "8.69", "n": "36", "i": 45212, "v": "नकुलः सहदेवश्च पाण्डवश्च वृकोदरः । सात्यकिश्च महाराज वृष्णीनां प्रवरो रथः ।।"},
{"c": "8.69", "n": "37", "i": 45213, "v": "धृष्टद्युम्नः शिखण्डी च पाण्डुपाञ्चालसृञ्जयाः । पूजयन्ति स्म कौन्तेयं निहते सूतनन्दने ।।"},
{"c": "8.69", "n": "38", "i": 45214, "v": "ते वर्धयित्वा नृपतिं पाण्डुपुत्रं युधिष्ठिरम् । जितकाशिनो लब्धलक्षा युद्धशौण्डाः प्रहारिणः ।।"},
{"c": "8.69", "n": "39", "i": 45215, "v": "स्तुवन्तः स्तवयुक्ताभिर्वाग्भिः कृष्णौ परंतपौ । जग्मुः स्वशिबिरायैव मुदा युक्ता महारथाः ।।"},
{"c": "8.69", "n": "40", "i": 45216, "v": "एवमेष क्षयो वृत्तः सुमहाँल्लोमहर्षणः । तव दुर्मन्त्रिते राजन्नतीतं किं नु शोचसि ।।"},
{"c": "8.69", "t": "वैशंपायन उवाच ।"},
{"c": "8.69", "n": "41", "i": 45217, "v": "श्रुत्वा तदप्रियं राजन्धृतराष्ट्रो महीपतिः । पपात भूमौ निश्चेष्टः कौरव्यः परमार्तिवान् । तथा सत्यव्रता देवी गान्धारी धर्मदर्शिनी ।।"},
{"c": "8.69", "n": "42", "i": 45218, "v": "तं प्रत्यगृह्णाद्विदुरो नृपतिं संजयस्तथा । पर्याश्वासयतश्चैवं तावुभावेव भूमिपम् ।।"},
{"c": "8.69", "n": "43", "i": 45219, "v": "तथैवोत्थापयामासुर्गान्धारीं राजयोषितः । ताभ्यामाश्वासितो राजा तूष्णीमासीद्विचेतनः ।।"},
{"c": "9.1", "t": "जनमेजय उवाच ।"},
{"c": "9.1", "n": "1", "i": 45220, "v": "एवं निपातिते कर्णे समरे सव्यसाचिना । अल्पावशिष्टाः कुरवः किमकुर्वत वै द्विज ।।"},
{"c": "9.1", "n": "2", "i": 45221, "v": "उदीर्यमाणं च बलं दृष्ट्वा राजा सुयोधनः । पाण्डवैः प्राप्तकालं च किं प्रापद्यत कौरवः ।।"},
{"c": "9.1", "n": "3", "i": 45222, "v": "एतदिच्छाम्यहं श्रोतुं तदाचक्ष्व द्विजोत्तम । न हि तृप्यामि पूर्वेषां शृण्वानश्चरितं महत् ।।"},
{"c": "9.1", "t": "वैशंपायन उवाच ।"},
{"c": "9.1", "n": "4", "i": 45223, "v": "ततः कर्णे हते राजन्धार्तराष्ट्रः सुयोधनः । भृशं शोकार्णवे मग्नो निराशः सर्वतोऽभवत् ।।"},
{"c": "9.1", "n": "5", "i": 45224, "v": "हा कर्ण हा कर्ण इति शोचमानः पुनः पुनः । कृच्छ्रात्स्वशिबिरं प्रायाद्धतशेषैर्नृपैः सह ।।"},
{"c": "9.1", "n": "6", "i": 45225, "v": "स समाश्वास्यमानोऽपि हेतुभिः शास्त्रनिश्चितैः । राजभिर्नालभच्छर्म सूतपुत्रवधं स्मरन् ।।"},
{"c": "9.1", "n": "7", "i": 45226, "v": "स दैवं बलवन्मत्वा भवितव्यं च पार्थिवः । संग्रामे निश्चयं कृत्वा पुनर्युद्धाय निर्ययौ ।।"},
{"c": "9.1", "n": "8", "i": 45227, "v": "शल्यं सेनापतिं कृत्वा विधिवद्राजपुंगवः । रणाय निर्ययौ राजा हतशेषैर्नृपैः सह ।।"},
{"c": "9.1", "n": "9", "i": 45228, "v": "ततः सुतुमुलं युद्धं कुरुपाण्डवसेनयोः । बभूव भरतश्रेष्ठ देवासुररणोपमम् ।।"},
{"c": "9.1", "n": "10", "i": 45229, "v": "ततः शल्यो महाराज कृत्वा कदनमाहवे । पाण्डुसैन्यस्य मध्याह्ने धर्मराजेन पातितः ।।"},
{"c": "9.1", "n": "11", "i": 45230, "v": "ततो दुर्योधनो राजा हतबन्धू रणाजिरात् । अपसृत्य ह्रदं घोरं विवेश रिपुजाद्भयात् ।।"},
{"c": "9.1", "n": "12", "i": 45231, "v": "अथापराह्णे तस्याह्नः परिवार्य महारथैः । ह्रदादाहूय योगेन भीमसेनेन पातितः ।।"},
{"c": "9.1", "n": "13", "i": 45232, "v": "तस्मिन्हते महेष्वासे हतशिष्टास्त्रयो रथाः । संरभान्निशि राजेन्द्र जघ्नुः पाञ्चालसैनिकान् ।।"},
{"c": "9.1", "n": "14", "i": 45233, "v": "ततः पूर्वाह्णसमये शिबिरादेत्य संजयः । प्रविवेश पुरीं दीनो दुःखशोकसमन्वितः ।।"},
{"c": "9.1", "n": "15", "i": 45234, "v": "प्रविश्य च पुरं तूर्णं भुजावुच्छ्रित्य दुःखितः । वेपमानस्ततो राज्ञः प्रविवेश निवेशनम् ।।"},
{"c": "9.1", "n": "16", "i": 45235, "v": "रुरोद च नरव्याघ्र हा राजन्निति दुःखितः । अहो बत विविग्नाः स्म निधनेन महात्मनः ।।"},
{"c": "9.1", "n": "17", "i": 45236, "v": "अहो सुबलवान्कालो गतिश्च परमा तथा । शक्रतुल्यबलाः सर्वे यत्रावध्यन्त पार्थिवाः ।।"},
{"c": "9.1", "n": "18", "i": 45237, "v": "दृष्ट्वैव च पुरो राजञ्जनः सर्वः स संजयम् । प्ररुरोद भृशोद्विग्नो हा राजन्निति सस्वरम् ।।"},
{"c": "9.1", "n": "19", "i": 45238, "v": "आकुमारं नरव्याघ्र तत्पुरं वै समन्ततः । आर्तनादं महच्चक्रे श्रुत्वा विनिहतं नृपम् ।।"},
{"c": "9.1", "n": "20", "i": 45239, "v": "धावतश्चाप्यपश्यच्च तत्र त्रीन्पुरुषर्षभान् । नष्टचित्तानिवोन्मत्ताञ्शोकेन भृशपीडितान् ।।"},
{"c": "9.1", "n": "21", "i": 45240, "v": "तथा स विह्वलः सूतः प्रविश्य नृपतिक्षयम् । ददर्श नृपतिश्रेष्ठं प्रज्ञाचक्षुषमीश्वरम् ।।"},
{"c": "9.1", "n": "22", "i": 45241, "v": "दृष्ट्वा चासीनमनघं समन्तात्परिवारितम् । स्नुषाभिर्भरतश्रेष्ठ गान्धार्या विदुरेण च ।।"},
{"c": "9.1", "n": "23", "i": 45242, "v": "तथान्यैश्च सुहृद्भिश्च ज्ञातिभिश्च हितैषिभिः । तमेव चार्थं ध्यायन्तं कर्णस्य निधनं प्रति ।।"},
{"c": "9.1", "n": "24", "i": 45243, "v": "रुदन्नेवाब्रवीद्वाक्यं राजानं जनमेजय । नातिहृष्टमनाः सूतो बाष्पसंदिग्धया गिरा ।।"},
{"c": "9.1", "n": "25", "i": 45244, "v": "संजयोऽहं नरव्याघ्र नमस्ते भरतर्षभ । मद्राधिपो हतः शल्यः शकुनिः सौबलस्तथा । उलूकः पुरुषव्याघ्र कैतव्यो दृढविक्रमः ।।"},
{"c": "9.1", "n": "26", "i": 45245, "v": "संशप्तका हताः सर्वे काम्बोजाश्च शकैः सह । म्लेच्छाश्च पार्वतीयाश्च यवनाश्च निपातिताः ।।"},
{"c": "9.1", "n": "27", "i": 45246, "v": "प्राच्या हता महाराज दाक्षिणात्याश्च सर्वशः । उदीच्या निहताः सर्वे प्रतीच्याश्च नराधिप । राजानो राजपुत्राश्च सर्वतो निहता नृप ।।"},
{"c": "9.1", "n": "28", "i": 45247, "v": "दुर्योधनो हतो राजन्यथोक्तं पाण्डवेन च । भग्नसक्थो महाराज शेते पांसुषु रूषितः ।।"},
{"c": "9.1", "n": "29", "i": 45248, "v": "धृष्टद्युम्नो हतो राजञ्शिखण्डी चापराजितः । उत्तमौजा युधामन्युस्तथा राजन्प्रभद्रकाः ।।"},
{"c": "9.1", "n": "30", "i": 45249, "v": "पाञ्चालाश्च नरव्याघ्राश्चेदयश्च निषूदिताः । तव पुत्रा हताः सर्वे द्रौपदेयाश्च भारत । कर्णपुत्रो हतः शूरो वृषसेनो महाबलः ।।"},
{"c": "9.1", "n": "31", "i": 45250, "v": "नरा विनिहताः सर्वे गजाश्च विनिपातिताः । रथिनश्च नरव्याघ्र हयाश्च निहता युधि ।।"},
{"c": "9.1", "n": "32", "i": 45251, "v": "किंचिच्छेषं च शिबिरं तावकानां कृतं विभो । पाण्डवानां च शूराणां समासाद्य परस्परम् ।।"},
{"c": "9.1", "n": "33", "i": 45252, "v": "प्रायः स्त्रीशेषमभवज्जगत्कालेन मोहितम् । सप्त पाण्डवतः शेषा धार्तराष्ट्रास्तथा त्रयः ।।"},
{"c": "9.1", "n": "34", "i": 45253, "v": "ते चैव भ्रातरः पञ्च वासुदेवोऽथ सात्यकिः । कृपश्च कृतवर्मा च द्रौणिश्च जयतां वरः ।।"},
{"c": "9.1", "n": "35", "i": 45254, "v": "तवाप्येते महाराज रथिनो नृपसत्तम । अक्षौहिणीनां सर्वासां समेतानां जनेश्वर । एते शेषा महाराज सर्वेऽन्ये निधनं गताः ।।"},
{"c": "9.1", "n": "36", "i": 45255, "v": "कालेन निहतं सर्वं जगद्वै भरतर्षभ । दुर्योधनं वै पुरतः कृत्वा वैरस्य भारत ।।"},
{"c": "9.1", "n": "37", "i": 45256, "v": "एतच्छ्रुत्वा वचः क्रूरं धृतराष्ट्रो जनेश्वरः । निपपात महाराज गतसत्त्वो महीतले ।।"},
{"c": "9.1", "n": "38", "i": 45257, "v": "तस्मिन्निपतिते भूमौ विदुरोऽपि महायशाः । निपपात महाराज राजव्यसनकर्शितः ।।"},
{"c": "9.1", "n": "39", "i": 45258, "v": "गान्धारी च नृपश्रेष्ठ सर्वाश्च कुरुयोषितः । पतिताः सहसा भूमौ श्रुत्वा क्रूरं वचश्च ताः ।।"},
{"c": "9.1", "n": "40", "i": 45259, "v": "निःसंज्ञं पतितं भूमौ तदासीद्राजमण्डलम् । प्रलापयुक्ता महती कथा न्यस्ता पटे यथा ।।"},
{"c": "9.1", "n": "41", "i": 45260, "v": "कृच्छ्रेण तु ततो राजा धृतराष्ट्रो महीपतिः । शनैरलभत प्राणान्पुत्रव्यसनकर्शितः ।।"},
{"c": "9.1", "n": "42", "i": 45261, "v": "लब्ध्वा तु स नृपः संज्ञां वेपमानः सुदुःखितः । उदीक्ष्य च दिशः सर्वाः क्षत्तारं वाक्यमब्रवीत् ।।"},
{"c": "9.1", "n": "43", "i": 45262, "v": "विद्वन्क्षत्तर्महाप्राज्ञ त्वं गतिर्भरतर्षभ । ममानाथस्य सुभृशं पुत्रैर्हीनस्य सर्वशः । एवमुक्त्वा ततो भूयो विसंज्ञो निपपात ह ।।"},
{"c": "9.1", "n": "44", "i": 45263, "v": "तं तथा पतितं दृष्ट्वा बान्धवा येऽस्य केचन । शीतैस्तु सिषिचुस्तोयैर्विव्यजुर्व्यजनैरपि ।।"},
{"c": "9.1", "n": "45", "i": 45264, "v": "स तु दीर्घेण कालेन प्रत्याश्वस्तो महीपतिः । तूष्णीं दध्यौ महीपालः पुत्रव्यसनकर्शितः । निःश्वसञ्जिह्मग इव कुम्भक्षिप्तो विशां पते ।।"},
{"c": "9.1", "n": "46", "i": 45265, "v": "संजयोऽप्यरुदत्तत्र दृष्ट्वा राजानमातुरम् । तथा सर्वाः स्त्रियश्चैव गान्धारी च यशस्विनी ।।"},
{"c": "9.1", "n": "47", "i": 45266, "v": "ततो दीर्घेण कालेन विदुरं वाक्यमब्रवीत् । धृतराष्ट्रो नरव्याघ्रो मुह्यमानो मुहुर्मुहुः ।।"},
{"c": "9.1", "n": "48", "i": 45267, "v": "गच्छन्तु योषितः सर्वा गान्धारी च यशस्विनी । तथेमे सुहृदः सर्वे भ्रश्यते मे मनो भृशम् ।।"},
{"c": "9.1", "n": "49", "i": 45268, "v": "एवमुक्तस्ततः क्षत्ता ताः स्त्रियो भरतर्षभ । विसर्जयामास शनैर्वेपमानः पुनः पुनः ।।"},
{"c": "9.1", "n": "50", "i": 45269, "v": "निश्चक्रमुस्ततः सर्वास्ताः स्त्रियो भरतर्षभ । सुहृदश्च ततः सर्वे दृष्ट्वा राजानमातुरम् ।।"},
{"c": "9.1", "n": "51", "i": 45270, "v": "ततो नरपतिं तत्र लब्धसंज्ञं परंतप । अवेक्ष्य संजयो दीनो रोदमानं भृशातुरम् ।।"},
{"c": "9.1", "n": "52", "i": 45271, "v": "प्राञ्जलिर्निःश्वसन्तं च तं नरेन्द्रं मुहुर्मुहुः । समाश्वासयत क्षत्ता वचसा मधुरेण च ।।"},
{"c": "9.2", "t": "वैशंपायन उवाच ।"},
{"c": "9.2", "n": "1", "i": 45272, "v": "विसृष्टास्वथ नारीषु धृतराष्ट्रोऽम्बिकासुतः । विललाप महाराज दुःखाद्दुःखतरं गतः ।।"},
{"c": "9.2", "n": "2", "i": 45273, "v": "सधूममिव निःश्वस्य करौ धुन्वन्पुनः पुनः । विचिन्त्य च महाराज ततो वचनमब्रवीत् ।।"},
{"c": "9.2", "n": "3", "i": 45274, "v": "अहो बत महद्दुःखं यदहं पाण्डवान्रणे । क्षेमिणश्चाव्ययांश्चैव त्वत्तः सूत शृणोमि वै ।।"},
{"c": "9.2", "n": "4", "i": 45275, "v": "वज्रसारमयं नूनं हृदयं सुदृढं मम । यच्छ्रुत्वा निहतान्पुत्रान्दीर्यते न सहस्रधा ।।"},
{"c": "9.2", "n": "5", "i": 45276, "v": "चिन्तयित्वा वचस्तेषां बालक्रीडां च संजय । अद्य श्रुत्वा हतान्पुत्रान्भृशं मे दीर्यते मनः ।।"},
{"c": "9.2", "n": "6", "i": 45277, "v": "अन्धत्वाद्यदि तेषां तु न मे रूपनिदर्शनम् । पुत्रस्नेहकृता प्रीतिर्नित्यमेतेषु धारिता ।।"},
{"c": "9.2", "n": "7", "i": 45278, "v": "बालभावमतिक्रान्तान्यौवनस्थांश्च तानहम् । मध्यप्राप्तांस्तथा श्रुत्वा हृष्ट आसं तथानघ ।।"},
{"c": "9.2", "n": "8", "i": 45279, "v": "तानद्य निहताञ्श्रुत्वा हृतैश्वर्यान्हृतौजसः । न लभे वै क्वचिच्छान्तिं पुत्राधिभिरभिप्लुतः ।।"},
{"c": "9.2", "n": "9", "i": 45280, "v": "एह्येहि पुत्र राजेन्द्र ममानाथस्य सांप्रतम् । त्वया हीनो महाबाहो कां नु यास्याम्यहं गतिम् ।।"},
{"c": "9.2", "n": "10", "i": 45281, "v": "गतिर्भूत्वा महाराज ज्ञातीनां सुहृदां तथा । अन्धं वृद्धं च मां वीर विहाय क्व नु गच्छसि ।।"},
{"c": "9.2", "n": "11", "i": 45282, "v": "सा कृपा सा च ते प्रीतिः सा च राजन्सुमानिता । कथं विनिहतः पार्थैः संयुगेष्वपराजितः ।।"},
{"c": "9.2", "n": "12", "i": 45283, "v": "कथं त्वं पृथिवीपालान्भुक्त्वा तात समागतान् । शेषे विनिहतो भूमौ प्राकृतः कुनृपो यथा ।।"},
{"c": "9.2", "n": "13", "i": 45284, "v": "को नु मामुत्थितं काल्ये तात तातेति वक्ष्यति । महाराजेति सततं लोकनाथेति चासकृत् ।।"},
{"c": "9.2", "n": "14", "i": 45285, "v": "परिष्वज्य च मां कण्ठे स्नेहेनाक्लिन्नलोचनः । अनुशाधीति कौरव्य तत्साधु वद मे वचः ।।"},
{"c": "9.2", "n": "15", "i": 45286, "v": "ननु नामाहमश्रौषं वचनं तव पुत्रक । भूयसी मम पृथ्वीयं यथा पार्थस्य नो तथा ।।"},
{"c": "9.2", "n": "16", "i": 45287, "v": "भगदत्तः कृपः शल्य आवन्त्योऽथ जयद्रथः । भूरिश्रवाः सोमदत्तो महाराजोऽथ बाह्लिकः ।।"},
{"c": "9.2", "n": "17", "i": 45288, "v": "अश्वत्थामा च भोजश्च मागधश्च महाबलः । बृहद्बलश्च काशीशः शकुनिश्चापि सौबलः ।।"},
{"c": "9.2", "n": "18", "i": 45289, "v": "म्लेच्छाश्च बहुसाहस्राः शकाश्च यवनैः सह । सुदक्षिणश्च काम्बोजस्त्रिगर्ताधिपतिस्तथा ।।"},
{"c": "9.2", "n": "19", "i": 45290, "v": "भीष्मः पितामहश्चैव भारद्वाजोऽथ गौतमः । श्रुतायुश्चाच्युतायुश्च शतायुश्चापि वीर्यवान् ।।"},
{"c": "9.2", "n": "20", "i": 45291, "v": "जलसंधोऽथार्श्यशृङ्गी राक्षसश्चाप्यलायुधः । अलंबुसो महाबाहुः सुबाहुश्च महारथः ।।"},
{"c": "9.2", "n": "21", "i": 45292, "v": "एते चान्ये च बहवो राजानो राजसत्तम । मदर्थमुद्यताः सर्वे प्राणांस्त्यक्त्वा रणे प्रभो ।।"},
{"c": "9.2", "n": "22", "i": 45293, "v": "येषां मध्ये स्थितो युद्धे भ्रातृभिः परिवारितः । योधयिष्याम्यहं पार्थान्पाञ्चालांश्चैव सर्वशः ।।"},
{"c": "9.2", "n": "23", "i": 45294, "v": "चेदींश्च नृपशार्दूल द्रौपदेयांश्च संयुगे । सात्यकिं कुन्तिभोजं च राक्षसं च घटोत्कचम् ।।"},
{"c": "9.2", "n": "24", "i": 45295, "v": "एकोऽप्येषां महाराज समर्थः संनिवारणे । समरे पाण्डवेयानां संक्रुद्धो ह्यभिधावताम् । किं पुनः सहिता वीराः कृतवैराश्च पाण्डवैः ।।"},
{"c": "9.2", "n": "25", "i": 45296, "v": "अथ वा सर्व एवैते पाण्डवस्यानुयायिभिः । योत्स्यन्ति सह राजेन्द्र हनिष्यन्ति च तान्मृधे ।।"},
{"c": "9.2", "n": "26", "i": 45297, "v": "कर्णस्त्वेको मया सार्धं निहनिष्यति पाण्डवान् । ततो नृपतयो वीराः स्थास्यन्ति मम शासने ।।"},
{"c": "9.2", "n": "27", "i": 45298, "v": "यश्च तेषां प्रणेता वै वासुदेवो महाबलः । न स संनह्यते राजन्निति मामब्रवीद्वचः ।।"},
{"c": "9.2", "n": "28", "i": 45299, "v": "तस्याहं वदतः सूत बहुशो मम संनिधौ । युक्तितो ह्यनुपश्यामि निहतान्पाण्डवान्मृधे ।।"},
{"c": "9.2", "n": "29", "i": 45300, "v": "तेषां मध्ये स्थिता यत्र हन्यन्ते मम पुत्रकाः । व्यायच्छमानाः समरे किमन्यद्भागधेयतः ।।"},
{"c": "9.2", "n": "30", "i": 45301, "v": "भीष्मश्च निहतो यत्र लोकनाथः प्रतापवान् । शिखण्डिनं समासाद्य मृगेन्द्र इव जम्बुकम् ।।"},
{"c": "9.2", "n": "31", "i": 45302, "v": "द्रोणश्च ब्राह्मणो यत्र सर्वशस्त्रास्त्रपारगः । निहतः पाण्डवैः संख्ये किमन्यद्भागधेयतः ।।"},
{"c": "9.2", "n": "32", "i": 45303, "v": "भूरिश्रवा हतो यत्र सोमदत्तश्च संयुगे । बाह्लीकश्च महाराज किमन्यद्भागधेयतः ।।"},
{"c": "9.2", "n": "33", "i": 45304, "v": "सुदक्षिणो हतो यत्र जलसंधश्च कौरवः । श्रुतायुश्चाच्युतायुश्च किमन्यद्भागधेयतः ।।"},
{"c": "9.2", "n": "34", "i": 45305, "v": "बृहद्बलो हतो यत्र मागधश्च महाबलः । आवन्त्यो निहतो यत्र त्रिगर्तश्च जनाधिपः । संशप्तकाश्च बहवः किमन्यद्भागधेयतः ।।"},
{"c": "9.2", "n": "35", "i": 45306, "v": "अलंबुसस्तथा राजन्राक्षसश्चाप्यलायुधः । आर्श्यशृङ्गश्च निहतः किमन्यद्भागधेयतः ।।"},
{"c": "9.2", "n": "36", "i": 45307, "v": "नारायणा हता यत्र गोपाला युद्धदुर्मदाः । म्लेच्छाश्च बहुसाहस्राः किमन्यद्भागधेयतः ।।"},
{"c": "9.2", "n": "37", "i": 45308, "v": "शकुनिः सौबलो यत्र कैतव्यश्च महाबलः । निहतः सबलो वीरः किमन्यद्भागधेयतः ।।"},
{"c": "9.2", "n": "38", "i": 45309, "v": "राजानो राजपुत्राश्च शूराः परिघबाहवः । निहता बहवो यत्र किमन्यद्भागधेयतः ।।"},
{"c": "9.2", "n": "39", "i": 45310, "v": "नानादेशसमावृत्ताः क्षत्रिया यत्र संजय । निहताः समरे सर्वे किमन्यद्भागधेयतः ।।"},
{"c": "9.2", "n": "40", "i": 45311, "v": "पुत्राश्च मे विनिहताः पौत्राश्चैव महाबलाः । वयस्या भ्रातरश्चैव किमन्यद्भागधेयतः ।।"},
{"c": "9.2", "n": "41", "i": 45312, "v": "भागधेयसमायुक्तो ध्रुवमुत्पद्यते नरः । यश्च भाग्यसमायुक्तः स शुभं प्राप्नुयान्नरः ।।"},
{"c": "9.2", "n": "42", "i": 45313, "v": "अहं वियुक्तः स्वैर्भाग्यैः पुत्रैश्चैवेह संजय । कथमद्य भविष्यामि वृद्धः शत्रुवशं गतः ।।"},
{"c": "9.2", "n": "43", "i": 45314, "v": "नान्यदत्र परं मन्ये वनवासादृते प्रभो । सोऽहं वनं गमिष्यामि निर्बन्धुर्ज्ञातिसंक्षये ।।"},
{"c": "9.2", "n": "44", "i": 45315, "v": "न हि मेऽन्यद्भवेच्छ्रेयो वनाभ्युपगमादृते । इमामवस्थां प्राप्तस्य लूनपक्षस्य संजय ।।"},
{"c": "9.2", "n": "45", "i": 45316, "v": "दुर्योधनो हतो यत्र शल्यश्च निहतो युधि । दुःशासनो विशस्तश्च विकर्णश्च महाबलः ।।"},
{"c": "9.2", "n": "46", "i": 45317, "v": "कथं हि भीमसेनस्य श्रोष्येऽहं शब्दमुत्तमम् । एकेन समरे येन हतं पुत्रशतं मम ।।"},
{"c": "9.2", "n": "47", "i": 45318, "v": "असकृद्वदतस्तस्य दुर्योधनवधेन च । दुःखशोकाभिसंतप्तो न श्रोष्ये परुषा गिरः ।।"},
{"c": "9.2", "n": "48", "i": 45319, "v": "एवं स शोकसंतप्तः पार्थिवो हतबान्धवः । मुहुर्मुहुर्मुह्यमानः पुत्राधिभिरभिप्लुतः ।।"},
{"c": "9.2", "n": "49", "i": 45320, "v": "विलप्य सुचिरं कालं धृतराष्ट्रोऽम्बिकासुतः । दीर्घमुष्णं च निःश्वस्य चिन्तयित्वा पराभवम् ।।"},
{"c": "9.2", "n": "50", "i": 45321, "v": "दुःखेन महता राजा संतप्तो भरतर्षभ । पुनर्गावल्गणिं सूतं पर्यपृच्छद्यथातथम् ।।"},
{"c": "9.2", "n": "51", "i": 45322, "v": "भीष्मद्रोणौ हतौ श्रुत्वा सूतपुत्रं च पातितम् । सेनापतिं प्रणेतारं किमकुर्वत मामकाः ।।"},
{"c": "9.2", "n": "52", "i": 45323, "v": "यं यं सेनाप्रणेतारं युधि कुर्वन्ति मामकाः । अचिरेणैव कालेन तं तं निघ्नन्ति पाण्डवाः ।।"},
{"c": "9.2", "n": "53", "i": 45324, "v": "रणमूर्ध्नि हतो भीष्मः पश्यतां वः किरीटिना । एवमेव हतो द्रोणः सर्वेषामेव पश्यताम् ।।"},
{"c": "9.2", "n": "54", "i": 45325, "v": "एवमेव हतः कर्णः सूतपुत्रः प्रतापवान् । स राजकानां सर्वेषां पश्यतां वः किरीटिना ।।"},
{"c": "9.2", "n": "55", "i": 45326, "v": "पूर्वमेवाहमुक्तो वै विदुरेण महात्मना । दुर्योधनापराधेन प्रजेयं विनशिष्यति ।।"},
{"c": "9.2", "n": "56", "i": 45327, "v": "केचिन्न सम्यक्पश्यन्ति मूढाः सम्यक्तथापरे । तदिदं मम मूढस्य तथाभूतं वचः स्म ह ।।"},
{"c": "9.2", "n": "57", "i": 45328, "v": "यदब्रवीन्मे धर्मात्मा विदुरो दीर्घदर्शिवान् । तत्तथा समनुप्राप्तं वचनं सत्यवादिनः ।।"},
{"c": "9.2", "n": "58", "i": 45329, "v": "दैवोपहतचित्तेन यन्मयापकृतं पुरा । अनयस्य फलं तस्य ब्रूहि गावल्गणे पुनः ।।"},
{"c": "9.2", "n": "59", "i": 45330, "v": "को वा मुखमनीकानामासीत्कर्णे निपातिते । अर्जुनं वासुदेवं च को वा प्रत्युद्ययौ रथी ।।"},
{"c": "9.2", "n": "60", "i": 45331, "v": "केऽरक्षन्दक्षिणं चक्रं मद्रराजस्य संयुगे । वामं च योद्धुकामस्य के वा वीरस्य पृष्ठतः ।।"},
{"c": "9.2", "n": "61", "i": 45332, "v": "कथं च वः समेतानां मद्रराजो महाबलः । निहतः पाण्डवैः संख्ये पुत्रो वा मम संजय ।।"},
{"c": "9.2", "n": "62", "i": 45333, "v": "ब्रूहि सर्वं यथातत्त्वं भरतानां महाक्षयम् । यथा च निहतः संख्ये पुत्रो दुर्योधनो मम ।।"},
{"c": "9.2", "n": "63", "i": 45334, "v": "पाञ्चालाश्च यथा सर्वे निहताः सपदानुगाः । धृष्टद्युम्नः शिखण्डी च द्रौपद्याः पञ्च चात्मजाः ।।"},
{"c": "9.2", "n": "64", "i": 45335, "v": "पाण्डवाश्च यथा मुक्तास्तथोभौ सात्वतौ युधि । कृपश्च कृतवर्मा च भारद्वाजस्य चात्मजः ।।"},
{"c": "9.2", "n": "65", "i": 45336, "v": "यद्यथा यादृशं चैव युद्धं वृत्तं च सांप्रतम् । अखिलं श्रोतुमिच्छामि कुशलो ह्यसि संजय ।।"},
{"c": "9.3", "t": "संजय उवाच ।"},
{"c": "9.3", "n": "1", "i": 45337, "v": "शृणु राजन्नवहितो यथा वृत्तो महान्क्षयः । कुरूणां पाण्डवानां च समासाद्य परस्परम् ।।"},
{"c": "9.3", "n": "2", "i": 45338, "v": "निहते सूतपुत्रे तु पाण्डवेन महात्मना । विद्रुतेषु च सैन्येषु समानीतेषु चासकृत् ।।"},
{"c": "9.3", "n": "3", "i": 45339, "v": "विमुखे तव पुत्रे तु शोकोपहतचेतसि । भृशोद्विग्नेषु सैन्येषु दृष्ट्वा पार्थस्य विक्रमम् ।।"},
{"c": "9.3", "n": "4", "i": 45340, "v": "ध्यायमानेषु सैन्येषु दुःखं प्राप्तेषु भारत । बलानां मथ्यमानानां श्रुत्वा निनदमुत्तमम् ।।"},
{"c": "9.3", "n": "5", "i": 45341, "v": "अभिज्ञानं नरेन्द्राणां विकृतं प्रेक्ष्य संयुगे । पतितान्रथनीडांश्च रथांश्चापि महात्मनाम् ।।"},
{"c": "9.3", "n": "6", "i": 45342, "v": "रणे विनिहतान्नागान्दृष्ट्वा पत्तींश्च मारिष । आयोधनं चातिघोरं रुद्रस्याक्रीडसंनिभम् ।।"},
{"c": "9.3", "n": "7", "i": 45343, "v": "अप्रख्यातिं गतानां तु राज्ञां शतसहस्रशः । कृपाविष्टः कृपो राजन्वयःशीलसमन्वितः ।।"},
{"c": "9.3", "n": "8", "i": 45344, "v": "अब्रवीत्तत्र तेजस्वी सोऽभिसृत्य जनाधिपम् । दुर्योधनं मन्युवशाद्वचनं वचनक्षमः ।।"},
{"c": "9.3", "n": "9", "i": 45345, "v": "दुर्योधन निबोधेदं यत्त्वा वक्ष्यामि कौरव । श्रुत्वा कुरु महाराज यदि ते रोचतेऽनघ ।।"},
{"c": "9.3", "n": "10", "i": 45346, "v": "न युद्धधर्माच्छ्रेयान्वै पन्था राजेन्द्र विद्यते । यं समाश्रित्य युध्यन्ते क्षत्रियाः क्षत्रियर्षभ ।।"},
{"c": "9.3", "n": "11", "i": 45347, "v": "पुत्रो भ्राता पिता चैव स्वस्रेयो मातुलस्तथा । संबन्धिबान्धवाश्चैव योध्या वै क्षत्रजीविना ।।"},
{"c": "9.3", "n": "12", "i": 45348, "v": "वधे चैव परो धर्मस्तथाधर्मः पलायने । ते स्म घोरां समापन्ना जीविकां जीवितार्थिनः ।।"},
{"c": "9.3", "n": "13", "i": 45349, "v": "तत्र त्वां प्रतिवक्ष्यामि किंचिदेव हितं वचः । हते भीष्मे च द्रोणे च कर्णे चैव महारथे ।।"},
{"c": "9.3", "n": "14", "i": 45350, "v": "जयद्रथे च निहते तव भ्रातृषु चानघ । लक्ष्मणे तव पुत्रे च किं शेषं पर्युपास्महे ।।"},
{"c": "9.3", "n": "15", "i": 45351, "v": "येषु भारं समासज्य राज्ये मतिमकुर्महि । ते संत्यज्य तनूर्याताः शूरा ब्रह्मविदां गतिम् ।।"},
{"c": "9.3", "n": "16", "i": 45352, "v": "वयं त्विह विनाभूता गुणवद्भिर्महारथैः । कृपणं वर्तयिष्याम पातयित्वा नृपान्बहून् ।।"},
{"c": "9.3", "n": "17", "i": 45353, "v": "सर्वैरपि च जीवद्भिर्बीभत्सुरपराजितः । कृष्णनेत्रो महाबाहुर्देवैरपि दुरासदः ।।"},
{"c": "9.3", "n": "18", "i": 45354, "v": "इन्द्रकार्मुकवज्राभमिन्द्रकेतुमिवोच्छ्रितम् । वानरं केतुमासाद्य संचचाल महाचमूः ।।"},
{"c": "9.3", "n": "19", "i": 45355, "v": "सिंहनादेन भीमस्य पाञ्चजन्यस्वनेन च । गाण्डीवस्य च निर्घोषात्संहृष्यन्ति मनांसि नः ।।"},
{"c": "9.3", "n": "20", "i": 45356, "v": "चरन्तीव महाविद्युन्मुष्णन्ती नयनप्रभाम् । अलातमिव चाविद्धं गाण्डीवं समदृश्यत ।।"},
{"c": "9.3", "n": "21", "i": 45357, "v": "जाम्बूनदविचित्रं च धूयमानं महद्धनुः । दृश्यते दिक्षु सर्वासु विद्युदभ्रघनेष्विव ।।"},
{"c": "9.3", "n": "22", "i": 45358, "v": "उह्यमानश्च कृष्णेन वायुनेव बलाहकः । तावकं तद्बलं राजन्नर्जुनोऽस्त्रविदां वरः । गहनं शिशिरे कक्षं ददाहाग्निरिवोत्थितः ।।"},
{"c": "9.3", "n": "23", "i": 45359, "v": "गाहमानमनीकानि महेन्द्रसदृशप्रभम् । धनंजयमपश्याम चतुर्दन्तमिव द्विपम् ।।"},
{"c": "9.3", "n": "24", "i": 45360, "v": "विक्षोभयन्तं सेनां ते त्रासयन्तं च पार्थिवान् । धनंजयमपश्याम नलिनीमिव कुञ्जरम् ।।"},
{"c": "9.3", "n": "25", "i": 45361, "v": "त्रासयन्तं तथा योधान्धनुर्घोषेण पाण्डवम् । भूय एनमपश्याम सिंहं मृगगणा इव ।।"},
{"c": "9.3", "n": "26", "i": 45362, "v": "सर्वलोकमहेष्वासौ वृषभौ सर्वधन्विनाम् । आमुक्तकवचौ कृष्णौ लोकमध्ये विरेजतुः ।।"},
{"c": "9.3", "n": "27", "i": 45363, "v": "अद्य सप्तदशाहानि वर्तमानस्य भारत । संग्रामस्यातिघोरस्य वध्यतां चाभितो युधि ।।"},
{"c": "9.3", "n": "28", "i": 45364, "v": "वायुनेव विधूतानि तवानीकानि सर्वशः । शरदम्भोदजालानि व्यशीर्यन्त समन्ततः ।।"},
{"c": "9.3", "n": "29", "i": 45365, "v": "तां नावमिव पर्यस्तां भ्रान्तवातां महार्णवे । तव सेनां महाराज सव्यसाची व्यकम्पयत् ।।"},
{"c": "9.3", "n": "30", "i": 45366, "v": "क्व नु ते सूतपुत्रोऽभूत्क्व नु द्रोणः सहानुगः । अहं क्व च क्व चात्मा ते हार्दिक्यश्च तथा क्व नु । दुःशासनश्च भ्राता ते भ्रातृभिः सहितः क्व नु ।।"},
{"c": "9.3", "n": "31", "i": 45367, "v": "बाणगोचरसंप्राप्तं प्रेक्ष्य चैव जयद्रथम् । संबन्धिनस्ते भ्रातॄंश्च सहायान्मातुलांस्तथा ।।"},
{"c": "9.3", "n": "32", "i": 45368, "v": "सर्वान्विक्रम्य मिषतो लोकांश्चाक्रम्य मूर्धनि । जयद्रथो हतो राजन्किं नु शेषमुपास्महे ।।"},
{"c": "9.3", "n": "33", "i": 45369, "v": "को वेह स पुमानस्ति यो विजेष्यति पाण्डवम् । तस्य चास्त्राणि दिव्यानि विविधानि महात्मनः । गाण्डीवस्य च निर्घोषो वीर्याणि हरते हि नः ।।"},
{"c": "9.3", "n": "34", "i": 45370, "v": "नष्टचन्द्रा यथा रात्रिः सेनेयं हतनायका । नागभग्नद्रुमा शुष्का नदीवाकुलतां गता ।।"},
{"c": "9.3", "n": "35", "i": 45371, "v": "ध्वजिन्यां हतनेत्रायां यथेष्टं श्वेतवाहनः । चरिष्यति महाबाहुः कक्षेऽग्निरिव संज्वलन् ।।"},
{"c": "9.3", "n": "36", "i": 45372, "v": "सात्यकेश्चैव यो वेगो भीमसेनस्य चोभयोः । दारयेत गिरीन्सर्वाञ्शोषयेत च सागरान् ।।"},
{"c": "9.3", "n": "37", "i": 45373, "v": "उवाच वाक्यं यद्भीमः सभामध्ये विशां पते । कृतं तत्सकलं तेन भूयश्चैव करिष्यति ।।"},
{"c": "9.3", "n": "38", "i": 45374, "v": "प्रमुखस्थे तदा कर्णे बलं पाण्डवरक्षितम् । दुरासदं तथा गुप्तं गूढं गाण्डीवधन्वना ।।"},
{"c": "9.3", "n": "39", "i": 45375, "v": "युष्माभिस्तानि चीर्णानि यान्यसाधूनि साधुषु । अकारणकृतान्येव तेषां वः फलमागतम् ।।"},
{"c": "9.3", "n": "40", "i": 45376, "v": "आत्मनोऽर्थे त्वया लोको यत्नतः सर्व आहृतः । स ते संशयितस्तात आत्मा च भरतर्षभ ।।"},
{"c": "9.3", "n": "41", "i": 45377, "v": "रक्ष दुर्योधनात्मानमात्मा सर्वस्य भाजनम् । भिन्ने हि भाजने तात दिशो गच्छति तद्गतम् ।।"},
{"c": "9.3", "n": "42", "i": 45378, "v": "हीयमानेन वै संधिः पर्येष्टव्यः समेन च । विग्रहो वर्धमानेन नीतिरेषा बृहस्पतेः ।।"},
{"c": "9.3", "n": "43", "i": 45379, "v": "ते वयं पाण्डुपुत्रेभ्यो हीनाः स्वबलशक्तितः । अत्र ते पाण्डवैः सार्धं संधिं मन्ये क्षमं प्रभो ।।"},
{"c": "9.3", "n": "44", "i": 45380, "v": "न जानीते हि यः श्रेयः श्रेयसश्चावमन्यते । स क्षिप्रं भ्रश्यते राज्यान्न च श्रेयोऽनुविन्दति ।।"},
{"c": "9.3", "n": "45", "i": 45381, "v": "प्रणिपत्य हि राजानं राज्यं यदि लभेमहि । श्रेयः स्यान्न तु मौढ्येन राजन्गन्तुं पराभवम् ।।"},
{"c": "9.3", "n": "46", "i": 45382, "v": "वैचित्रवीर्यवचनात्कृपाशीलो युधिष्ठिरः । विनियुञ्जीत राज्ये त्वां गोविन्दवचनेन च ।।"},
{"c": "9.3", "n": "47", "i": 45383, "v": "यद्ब्रूयाद्धि हृषीकेशो राजानमपराजितम् । अर्जुनं भीमसेनं च सर्वं कुर्युरसंशयम् ।।"},
{"c": "9.3", "n": "48", "i": 45384, "v": "नातिक्रमिष्यते कृष्णो वचनं कौरवस्य ह । धृतराष्ट्रस्य मन्येऽहं नापि कृष्णस्य पाण्डवः ।।"},
{"c": "9.3", "n": "49", "i": 45385, "v": "एतत्क्षममहं मन्ये तव पार्थैरविग्रहम् । न त्वा ब्रवीमि कार्पण्यान्न प्राणपरिरक्षणात् । पथ्यं राजन्ब्रवीमि त्वां तत्परासुः स्मरिष्यसि ।।"},
{"c": "9.3", "n": "50", "i": 45386, "v": "इति वृद्धो विलप्यैतत्कृपः शारद्वतो वचः । दीर्घमुष्णं च निःश्वस्य शुशोच च मुमोह च ।।"},
{"c": "9.4", "t": "संजय उवाच ।"},
{"c": "9.4", "n": "1", "i": 45387, "v": "एवमुक्तस्ततो राजा गौतमेन यशस्विना । निःश्वस्य दीर्घमुष्णं च तूष्णीमासीद्विशां पते ।।"},
{"c": "9.4", "n": "2", "i": 45388, "v": "ततो मुहूर्तं स ध्यात्वा धार्तराष्ट्रो महामनाः । कृपं शारद्वतं वाक्यमित्युवाच परंतपः ।।"},
{"c": "9.4", "n": "3", "i": 45389, "v": "यत्किंचित्सुहृदा वाच्यं तत्सर्वं श्रावितो ह्यहम् । कृतं च भवता सर्वं प्राणान्संत्यज्य युध्यता ।।"},
{"c": "9.4", "n": "4", "i": 45390, "v": "गाहमानमनीकानि युध्यमानं महारथैः । पाण्डवैरतितेजोभिर्लोकस्त्वामनुदृष्टवान् ।।"},
{"c": "9.4", "n": "5", "i": 45391, "v": "सुहृदा यदिदं वाच्यं भवता श्रावितो ह्यहम् । न मां प्रीणाति तत्सर्वं मुमूर्षोरिव भेषजम् ।।"},
{"c": "9.4", "n": "6", "i": 45392, "v": "हेतुकारणसंयुक्तं हितं वचनमुत्तमम् । उच्यमानं महाबाहो न मे विप्राग्र्य रोचते ।।"},
{"c": "9.4", "n": "7", "i": 45393, "v": "राज्याद्विनिकृतोऽस्माभिः कथं सोऽस्मासु विश्वसेत् । अक्षद्यूते च नृपतिर्जितोऽस्माभिर्महाधनः । स कथं मम वाक्यानि श्रद्दध्याद्भूय एव तु ।।"},
{"c": "9.4", "n": "8", "i": 45394, "v": "तथा दौत्येन संप्राप्तः कृष्णः पार्थहिते रतः । प्रलब्धश्च हृषीकेशस्तच्च कर्म विरोधितम् । स च मे वचनं ब्रह्मन्कथमेवाभिमंस्यते ।।"},
{"c": "9.4", "n": "9", "i": 45395, "v": "विललाप हि यत्कृष्णा सभामध्ये समेयुषी । न तन्मर्षयते कृष्णो न राज्यहरणं तथा ।।"},
{"c": "9.4", "n": "10", "i": 45396, "v": "एकप्राणावुभौ कृष्णावन्योन्यं प्रति संहतौ । पुरा यच्छ्रुतमेवासीदद्य पश्यामि तत्प्रभो ।।"},
{"c": "9.4", "n": "11", "i": 45397, "v": "स्वस्रीयं च हतं श्रुत्वा दुःखं स्वपिति केशवः । कृतागसो वयं तस्य स मदर्थं कथं क्षमेत् ।।"},
{"c": "9.4", "n": "12", "i": 45398, "v": "अभिमन्योर्विनाशेन न शर्म लभतेऽर्जुनः । स कथं मद्धिते यत्नं प्रकरिष्यति याचितः ।।"},
{"c": "9.4", "n": "13", "i": 45399, "v": "मध्यमः पाण्डवस्तीक्ष्णो भीमसेनो महाबलः । प्रतिज्ञातं च तेनोग्रं स भज्येत न संनमेत् ।।"},
{"c": "9.4", "n": "14", "i": 45400, "v": "उभौ तौ बद्धनिस्त्रिंशावुभौ चाबद्धकङ्कटौ । कृतवैरावुभौ वीरौ यमावपि यमोपमौ ।।"},
{"c": "9.4", "n": "15", "i": 45401, "v": "धृष्टद्युम्नः शिखण्डी च कृतवैरौ मया सह । तौ कथं मद्धिते यत्नं प्रकुर्यातां द्विजोत्तम ।।"},
{"c": "9.4", "n": "16", "i": 45402, "v": "दुःशासनेन यत्कृष्णा एकवस्त्रा रजस्वला । परिक्लिष्टा सभामध्ये सर्वलोकस्य पश्यतः ।।"},
{"c": "9.4", "n": "17", "i": 45403, "v": "तथा विवसनां दीनां स्मरन्त्यद्यापि पाण्डवाः । न निवारयितुं शक्याः संग्रामात्ते परंतपाः ।।"},
{"c": "9.4", "n": "18", "i": 45404, "v": "यदा च द्रौपदी कृष्णा मद्विनाशाय दुःखिता । उग्रं तेपे तपः कृष्णा भर्तॄणामर्थसिद्धये । स्थण्डिले नित्यदा शेते यावद्वैरस्य यातना ।।"},
{"c": "9.4", "n": "19", "i": 45405, "v": "निक्षिप्य मानं दर्पं च वासुदेवसहोदरा । कृष्णायाः प्रेष्यवद्भूत्वा शुश्रूषां कुरुते सदा ।।"},
{"c": "9.4", "n": "20", "i": 45406, "v": "इति सर्वं समुन्नद्धं न निर्वाति कथंचन । अभिमन्योर्विनाशेन स संधेयः कथं मया ।।"},
{"c": "9.4", "n": "21", "i": 45407, "v": "कथं च नाम भुक्त्वेमां पृथिवीं सागराम्बराम् । पाण्डवानां प्रसादेन भुञ्जीयां राज्यमल्पकम् ।।"},
{"c": "9.4", "n": "22", "i": 45408, "v": "उपर्युपरि राज्ञां वै ज्वलितो भास्करो यथा । युधिष्ठिरं कथं पश्चादनुयास्यामि दासवत् ।।"},
{"c": "9.4", "n": "23", "i": 45409, "v": "कथं भुक्त्वा स्वयं भोगान्दत्त्वा दायांश्च पुष्कलान् । कृपणं वर्तयिष्यामि कृपणैः सह जीविकाम् ।।"},
{"c": "9.4", "n": "24", "i": 45410, "v": "नाभ्यसूयामि ते वाक्यमुक्तं स्निग्धं हितं त्वया । न तु संधिमहं मन्ये प्राप्तकालं कथंचन ।।"},
{"c": "9.4", "n": "25", "i": 45411, "v": "सुनीतमनुपश्यामि सुयुद्धेन परंतप । नायं क्लीबयितुं कालः संयोद्धुं काल एव नः ।।"},
{"c": "9.4", "n": "26", "i": 45412, "v": "इष्टं मे बहुभिर्यज्ञैर्दत्ता विप्रेषु दक्षिणाः । प्राप्ताः क्रमश्रुता वेदाः शत्रूणां मूर्ध्नि च स्थितम् ।।"},
{"c": "9.4", "n": "27", "i": 45413, "v": "भृत्या मे सुभृतास्तात दीनश्चाभ्युद्धृतो जनः । यातानि परराष्ट्राणि स्वराष्ट्रमनुपालितम् ।।"},
{"c": "9.4", "n": "28", "i": 45414, "v": "भुक्ताश्च विविधा भोगास्त्रिवर्गः सेवितो मया । पितॄणां गतमानृण्यं क्षत्रधर्मस्य चोभयोः ।।"},
{"c": "9.4", "n": "29", "i": 45415, "v": "न ध्रुवं सुखमस्तीह कुतो राज्यं कुतो यशः । इह कीर्तिर्विधातव्या सा च युद्धेन नान्यथा ।।"},
{"c": "9.4", "n": "30", "i": 45416, "v": "गृहे यत्क्षत्रियस्यापि निधनं तद्विगर्हितम् । अधर्मः सुमहानेष यच्छय्यामरणं गृहे ।।"},
{"c": "9.4", "n": "31", "i": 45417, "v": "अरण्ये यो विमुञ्चेत संग्रामे वा तनुं नरः । क्रतूनाहृत्य महतो महिमानं स गच्छति ।।"},
{"c": "9.4", "n": "32", "i": 45418, "v": "कृपणं विलपन्नार्तो जरयाभिपरिप्लुतः । म्रियते रुदतां मध्ये ज्ञातीनां न स पूरुषः ।।"},
{"c": "9.4", "n": "33", "i": 45419, "v": "त्यक्त्वा तु विविधान्भोगान्प्राप्तानां परमां गतिम् । अपीदानीं सुयुद्धेन गच्छेयं सत्सलोकताम् ।।"},
{"c": "9.4", "n": "34", "i": 45420, "v": "शूराणामार्यवृत्तानां संग्रामेष्वनिवर्तिनाम् । धीमतां सत्यसंधानां सर्वेषां क्रतुयाजिनाम् ।।"},
{"c": "9.4", "n": "35", "i": 45421, "v": "शस्त्रावभृथमाप्तानां ध्रुवं वासस्त्रिविष्टपे । मुदा नूनं प्रपश्यन्ति शुभ्रा ह्यप्सरसां गणाः ।।"},
{"c": "9.4", "n": "36", "i": 45422, "v": "पश्यन्ति नूनं पितरः पूजिताञ्शक्रसंसदि । अप्सरोभिः परिवृतान्मोदमानांस्त्रिविष्टपे ।।"},
{"c": "9.4", "n": "37", "i": 45423, "v": "पन्थानममरैर्यातं शूरैश्चैवानिवर्तिभिः । अपि तैः संगतं मार्गं वयमप्यारुहेमहि ।।"},
{"c": "9.4", "n": "38", "i": 45424, "v": "पितामहेन वृद्धेन तथाचार्येण धीमता । जयद्रथेन कर्णेन तथा दुःशासनेन च ।।"},
{"c": "9.4", "n": "39", "i": 45425, "v": "घटमाना मदर्थेऽस्मिन्हताः शूरा जनाधिपाः । शेरते लोहिताक्ताङ्गाः पृथिव्यां शरविक्षताः ।।"},
{"c": "9.4", "n": "40", "i": 45426, "v": "उत्तमास्त्रविदः शूरा यथोक्तक्रतुयाजिनः । त्यक्त्वा प्राणान्यथान्यायमिन्द्रसद्मसु धिष्ठिताः ।।"},
{"c": "9.4", "n": "41", "i": 45427, "v": "तैस्त्वयं रचितः पन्था दुर्गमो हि पुनर्भवेत् । संपतद्भिर्महावेगैरितो याद्भिश्च सद्गतिम् ।।"},
{"c": "9.4", "n": "42", "i": 45428, "v": "ये मदर्थे हताः शूरास्तेषां कृतमनुस्मरन् । ऋणं तत्प्रतिमुञ्चानो न राज्ये मन आदधे ।।"},
{"c": "9.4", "n": "43", "i": 45429, "v": "पातयित्वा वयस्यांश्च भ्रातॄनथ पितामहान् । जीवितं यदि रक्षेयं लोको मां गर्हयेद्ध्रुवम् ।।"},
{"c": "9.4", "n": "44", "i": 45430, "v": "कीदृशं च भवेद्राज्यं मम हीनस्य बन्धुभिः । सखिभिश्च सुहृद्भिश्च प्रणिपत्य च पाण्डवम् ।।"},
{"c": "9.4", "n": "45", "i": 45431, "v": "सोऽहमेतादृशं कृत्वा जगतोऽस्य पराभवम् । सुयुद्धेन ततः स्वर्गं प्राप्स्यामि न तदन्यथा ।।"},
{"c": "9.4", "n": "46", "i": 45432, "v": "एवं दुर्योधनेनोक्तं सर्वे संपूज्य तद्वचः । साधु साध्विति राजानं क्षत्रियाः संबभाषिरे ।।"},
{"c": "9.4", "n": "47", "i": 45433, "v": "पराजयमशोचन्तः कृतचित्ताश्च विक्रमे । सर्वे सुनिश्चिता योद्धुमुदग्रमनसोऽभवन् ।।"},
{"c": "9.4", "n": "48", "i": 45434, "v": "ततो वाहान्समाश्वास्य सर्वे युद्धाभिनन्दिनः । ऊने द्वियोजने गत्वा प्रत्यतिष्ठन्त कौरवाः ।।"},
{"c": "9.4", "n": "49", "i": 45435, "v": "आकाशे विद्रुमे पुण्ये प्रस्थे हिमवतः शुभे । अरुणां सरस्वतीं प्राप्य पपुः सस्नुश्च तज्जलम् ।।"},
{"c": "9.4", "n": "50", "i": 45436, "v": "तव पुत्राः कृतोत्साहाः पर्यवर्तन्त ते ततः । पर्यवस्थाप्य चात्मानमन्योन्येन पुनस्तदा । सर्वे राजन्न्यवर्तन्त क्षत्रियाः कालचोदिताः ।।"},
{"c": "9.5", "t": "संजय उवाच ।"},
{"c": "9.5", "n": "1", "i": 45437, "v": "अथ हैमवते प्रस्थे स्थित्वा युद्धाभिनन्दिनः । सर्व एव महाराज योधास्तत्र समागताः ।।"},
{"c": "9.5", "n": "2", "i": 45438, "v": "शल्यश्च चित्रसेनश्च शकुनिश्च महारथः । अश्वत्थामा कृपश्चैव कृतवर्मा च सात्वतः ।।"},
{"c": "9.5", "n": "3", "i": 45439, "v": "सुषेणोऽरिष्टसेनश्च धृतसेनश्च वीर्यवान् । जयत्सेनश्च राजानस्ते रात्रिमुषितास्ततः ।।"},
{"c": "9.5", "n": "4", "i": 45440, "v": "रणे कर्णे हते वीरे त्रासिता जितकाशिभिः । नालभञ्शर्म ते पुत्रा हिमवन्तमृते गिरिम् ।।"},
{"c": "9.5", "n": "5", "i": 45441, "v": "तेऽब्रुवन्सहितास्तत्र राजानं सैन्यसंनिधौ । कृतयत्ना रणे राजन्संपूज्य विधिवत्तदा ।।"},
{"c": "9.5", "n": "6", "i": 45442, "v": "कृत्वा सेनाप्रणेतारं परांस्त्वं योद्धुमर्हसि । येनाभिगुप्ताः संग्रामे जयेमासुहृदो वयम् ।।"},
{"c": "9.5", "n": "7", "i": 45443, "v": "ततो दुर्योधनः स्थित्वा रथे रथवरोत्तमम् । सर्वयुद्धविभागज्ञमन्तकप्रतिमं युधि ।।"},
{"c": "9.5", "n": "8", "i": 45444, "v": "स्वङ्गं प्रच्छन्नशिरसं कम्बुग्रीवं प्रियंवदम् । व्याकोशपद्माभिमुखं व्याघ्रास्यं मेरुगौरवम् ।।"},
{"c": "9.5", "n": "9", "i": 45445, "v": "स्थाणोर्वृषस्य सदृशं स्कन्धनेत्रगतिस्वरैः । पुष्टश्लिष्टायतभुजं सुविस्तीर्णघनोरसम् ।।"},
{"c": "9.5", "n": "10", "i": 45446, "v": "जवे बले च सदृशमरुणानुजवातयोः । आदित्यस्य त्विषा तुल्यं बुद्ध्या चोशनसा समम् ।।"},
{"c": "9.5", "n": "11", "i": 45447, "v": "कान्तिरूपमुखैश्वर्यैस्त्रिभिश्चन्द्रमसोपमम् । काञ्चनोपलसंघातैः सदृशं श्लिष्टसंधिकम् ।।"},
{"c": "9.5", "n": "12", "i": 45448, "v": "सुवृत्तोरुकटीजङ्घं सुपादं स्वङ्गुलीनखम् । स्मृत्वा स्मृत्वैव च गुणान्धात्रा यत्नाद्विनिर्मितम् ।।"},
{"c": "9.5", "n": "13", "i": 45449, "v": "सर्वलक्षणसंपन्नं निपुणं श्रुतिसागरम् । जेतारं तरसारीणामजेयं शत्रुभिर्बलात् ।।"},
{"c": "9.5", "n": "14", "i": 45450, "v": "दशाङ्गं यश्चतुष्पादमिष्वस्त्रं वेद तत्त्वतः । साङ्गांश्च चतुरो वेदान्सम्यगाख्यानपञ्चमान् ।।"},
{"c": "9.5", "n": "15", "i": 45451, "v": "आराध्य त्र्यम्बकं यत्नाद्व्रतैरुग्रैर्महातपाः । अयोनिजायामुत्पन्नो द्रोणेनायोनिजेन यः ।।"},
{"c": "9.5", "n": "16", "i": 45452, "v": "तमप्रतिमकर्माणं रूपेणासदृशं भुवि । पारगं सर्वविद्यानां गुणार्णवमनिन्दितम् । तमभ्येत्यात्मजस्तुभ्यमश्वत्थामानमब्रवीत् ।।"},
{"c": "9.5", "n": "17", "i": 45453, "v": "यं पुरस्कृत्य सहिता युधि जेष्याम पाण्डवान् । गुरुपुत्रोऽद्य सर्वेषामस्माकं परमा गतिः । भवांस्तस्मान्नियोगात्ते कोऽस्तु सेनापतिर्मम ।।"},
{"c": "9.5", "t": "द्रौणिरुवाच ।"},
{"c": "9.5", "n": "18", "i": 45454, "v": "अयं कुलेन वीर्येण तेजसा यशसा श्रिया । सर्वैर्गुणैः समुदितः शल्यो नोऽस्तु चमूपतिः ।।"},
{"c": "9.5", "n": "19", "i": 45455, "v": "भागिनेयान्निजांस्त्यक्त्वा कृतज्ञोऽस्मानुपागतः । महासेनो महाबाहुर्महासेन इवापरः ।।"},
{"c": "9.5", "n": "20", "i": 45456, "v": "एनं सेनापतिं कृत्वा नृपतिं नृपसत्तम । शक्यः प्राप्तुं जयोऽस्माभिर्देवैः स्कन्दमिवाजितम् ।।"},
{"c": "9.5", "n": "21", "i": 45457, "v": "तथोक्ते द्रोणपुत्रेण सर्व एव नराधिपाः । परिवार्य स्थिताः शल्यं जयशब्दांश्च चक्रिरे । युद्धाय च मतिं चक्रूरावेशं च परं ययुः ।।"},
{"c": "9.5", "n": "22", "i": 45458, "v": "ततो दुर्योधनः शल्यं भूमौ स्थित्वा रथे स्थितम् । उवाच प्राञ्जलिर्भूत्वा रामभीष्मसमं रणे ।।"},
{"c": "9.5", "n": "23", "i": 45459, "v": "अयं स कालः संप्राप्तो मित्राणां मित्रवत्सल । यत्र मित्रममित्रं वा परीक्षन्ते बुधा जनाः ।।"},
{"c": "9.5", "n": "24", "i": 45460, "v": "स भवानस्तु नः शूरः प्रणेता वाहिनीमुखे । रणं च याते भवति पाण्डवा मन्दचेतसः । भविष्यन्ति सहामात्याः पाञ्चालाश्च निरुद्यमाः ।।"},
{"c": "9.5", "t": "शल्य उवाच ।"},
{"c": "9.5", "n": "25", "i": 45461, "v": "यत्तु मां मन्यसे राजन्कुरुराज करोमि तत् । त्वत्प्रियार्थं हि मे सर्वं प्राणा राज्यं धनानि च ।।"},
{"c": "9.5", "t": "दुर्योधन उवाच ।"},
{"c": "9.5", "n": "26", "i": 45462, "v": "सेनापत्येन वरये त्वामहं मातुलातुलम् । सोऽस्मान्पाहि युधां श्रेष्ठ स्कन्दो देवानिवाहवे ।।"},
{"c": "9.5", "n": "27", "i": 45463, "v": "अभिषिच्यस्व राजेन्द्र देवानामिव पावकिः । जहि शत्रून्रणे वीर महेन्द्रो दानवानिव ।।"},
{"c": "9.6", "t": "संजय उवाच ।"},
{"c": "9.6", "n": "1", "i": 45464, "v": "एतच्छ्रुत्वा वचो राज्ञो मद्रराजः प्रतापवान् । दुर्योधनं तदा राजन्वाक्यमेतदुवाच ह ।।"},
{"c": "9.6", "n": "2", "i": 45465, "v": "दुर्योधन महाबाहो शृणु वाक्यविदां वर । यावेतौ मन्यसे कृष्णौ रथस्थौ रथिनां वरौ । न मे तुल्यावुभावेतौ बाहुवीर्ये कथंचन ।।"},
{"c": "9.6", "n": "3", "i": 45466, "v": "उद्यतां पृथिवीं सर्वां ससुरासुरमानवाम् । योधयेयं रणमुखे संक्रुद्धः किमु पाण्डवान् । विजेष्ये च रणे पार्थान्सोमकांश्च समागतान् ।।"},
{"c": "9.6", "n": "4", "i": 45467, "v": "अहं सेनाप्रणेता ते भविष्यामि न संशयः । तं च व्यूहं विधास्यामि न तरिष्यन्ति यं परे । इति सत्यं ब्रवीम्येष दुर्योधन न संशयः ।।"},
{"c": "9.6", "n": "5", "i": 45468, "v": "एवमुक्तस्ततो राजा मद्राधिपतिमञ्जसा । अभ्यषिञ्चत सेनाया मध्ये भरतसत्तम । विधिना शास्त्रदृष्टेन हृष्टरूपो विशां पते ।।"},
{"c": "9.6", "n": "6", "i": 45469, "v": "अभिषिक्ते ततस्तस्मिन्सिंहनादो महानभूत् । तव सैन्येष्ववाद्यन्त वादित्राणि च भारत ।।"},
{"c": "9.6", "n": "7", "i": 45470, "v": "हृष्टाश्चासंस्तदा योधा मद्रकाश्च महारथाः । तुष्टुवुश्चैव राजानं शल्यमाहवशोभिनम् ।।"},
{"c": "9.6", "n": "8", "i": 45471, "v": "जय राजंश्चिरं जीव जहि शत्रून्समागतान् । तव बाहुबलं प्राप्य धार्तराष्ट्रा महाबलाः । निखिलां पृथिवीं सर्वां प्रशासन्तु हतद्विषः ।।"},
{"c": "9.6", "n": "9", "i": 45472, "v": "त्वं हि शक्तो रणे जेतुं ससुरासुरमानवान् । मर्त्यधर्माण इह तु किमु सोमकसृञ्जयान् ।।"},
{"c": "9.6", "n": "10", "i": 45473, "v": "एवं संस्तूयमानस्तु मद्राणामधिपो बली । हर्षं प्राप तदा वीरो दुरापमकृतात्मभिः ।।"},
{"c": "9.6", "t": "शल्य उवाच ।"},
{"c": "9.6", "n": "11", "i": 45474, "v": "अद्यैवाहं रणे सर्वान्पाञ्चालान्सह पाण्डवैः । निहनिष्यामि राजेन्द्र स्वर्गं यास्यामि वा हतः ।।"},
{"c": "9.6", "n": "12", "i": 45475, "v": "अद्य पश्यन्तु मां लोका विचरन्तमभीतवत् । अद्य पाण्डुसुताः सर्वे वासुदेवः ससात्यकिः ।।"},
{"c": "9.6", "n": "13", "i": 45476, "v": "पाञ्चालाश्चेदयश्चैव द्रौपदेयाश्च सर्वशः । धृष्टद्युम्नः शिखण्डी च सर्वे चापि प्रभद्रकाः ।।"},
{"c": "9.6", "n": "14", "i": 45477, "v": "विक्रमं मम पश्यन्तु धनुषश्च महद्बलम् । लाघवं चास्त्रवीर्यं च भुजयोश्च बलं युधि ।।"},
{"c": "9.6", "n": "15", "i": 45478, "v": "अद्य पश्यन्तु मे पार्थाः सिद्धाश्च सह चारणैः । यादृशं मे बलं बाह्वोः संपदस्त्रेषु या च मे ।।"},
{"c": "9.6", "n": "16", "i": 45479, "v": "अद्य मे विक्रमं दृष्ट्वा पाण्डवानां महारथाः । प्रतीकारपरा भूत्वा चेष्टन्तां विविधाः क्रियाः ।।"},
{"c": "9.6", "n": "17", "i": 45480, "v": "अद्य सैन्यानि पाण्डूनां द्रावयिष्ये समन्ततः । द्रोणभीष्मावति विभो सूतपुत्रं च संयुगे । विचरिष्ये रणे युध्यन्प्रियार्थं तव कौरव ।।"},
{"c": "9.6", "t": "संजय उवाच ।"},
{"c": "9.6", "n": "18", "i": 45481, "v": "अभिषिक्ते तदा शल्ये तव सैन्येषु मानद । न कर्णव्यसनं किंचिन्मेनिरे तत्र भारत ।।"},
{"c": "9.6", "n": "19", "i": 45482, "v": "हृष्टाः सुमनसश्चैव बभूवुस्तत्र सैनिकाः । मेनिरे निहतान्पार्थान्मद्रराजवशं गतान् ।।"},
{"c": "9.6", "n": "20", "i": 45483, "v": "प्रहर्षं प्राप्य सेना तु तावकी भरतर्षभ । तां रात्रिं सुखिनी सुप्ता स्वस्थचित्तेव साभवत् ।।"},
{"c": "9.6", "n": "21", "i": 45484, "v": "सैन्यस्य तव तं शब्दं श्रुत्वा राजा युधिष्ठिरः । वार्ष्णेयमब्रवीद्वाक्यं सर्वक्षत्रस्य शृण्वतः ।।"},
{"c": "9.6", "n": "22", "i": 45485, "v": "मद्रराजः कृतः शल्यो धार्तराष्ट्रेण माधव । सेनापतिर्महेष्वासः सर्वसैन्येषु पूजितः ।।"},
{"c": "9.6", "n": "23", "i": 45486, "v": "एतज्ज्ञात्वा यथाभूतं कुरु माधव यत्क्षमम् । भवान्नेता च गोप्ता च विधत्स्व यदनन्तरम् ।।"},
{"c": "9.6", "n": "24", "i": 45487, "v": "तमब्रवीन्महाराज वासुदेवो जनाधिपम् । आर्तायनिमहं जाने यथातत्त्वेन भारत ।।"},
{"c": "9.6", "n": "25", "i": 45488, "v": "वीर्यवांश्च महातेजा महात्मा च विशेषतः । कृती च चित्रयोधी च संयुक्तो लाघवेन च ।।"},
{"c": "9.6", "n": "26", "i": 45489, "v": "यादृग्भीष्मस्तथा द्रोणो यादृक्कर्णश्च संयुगे । तादृशस्तद्विशिष्टो वा मद्रराजो मतो मम ।।"},
{"c": "9.6", "n": "27", "i": 45490, "v": "युध्यमानस्य तस्याजौ चिन्तयन्नेव भारत । योद्धारं नाधिगच्छामि तुल्यरूपं जनाधिप ।।"},
{"c": "9.6", "n": "28", "i": 45491, "v": "शिखण्ड्यर्जुनभीमानां सात्वतस्य च भारत । धृष्टद्युम्नस्य च तथा बलेनाभ्यधिको रणे ।।"},
{"c": "9.6", "n": "29", "i": 45492, "v": "मद्रराजो महाराज सिंहद्विरदविक्रमः । विचरिष्यत्यभीः काले कालः क्रुद्धः प्रजास्विव ।।"},
{"c": "9.6", "n": "30", "i": 45493, "v": "तस्याद्य न प्रपश्यामि प्रतियोद्धारमाहवे । त्वामृते पुरुषव्याघ्र शार्दूलसमविक्रमम् ।।"},
{"c": "9.6", "n": "31", "i": 45494, "v": "सदेवलोके कृत्स्नेऽस्मिन्नान्यस्त्वत्तः पुमान्भवेत् । मद्रराजं रणे क्रुद्धं यो हन्यात्कुरुनन्दन । अहन्यहनि युध्यन्तं क्षोभयन्तं बलं तव ।।"},
{"c": "9.6", "n": "32", "i": 45495, "v": "तस्माज्जहि रणे शल्यं मघवानिव शम्बरम् । अतिपश्चादसौ वीरो धार्तराष्ट्रेण सत्कृतः ।।"},
{"c": "9.6", "n": "33", "i": 45496, "v": "तवैव हि जयो नूनं हते मद्रेश्वरे युधि । तस्मिन्हते हतं सर्वं धार्तराष्ट्रबलं महत् ।।"},
{"c": "9.6", "n": "34", "i": 45497, "v": "एतच्छ्रुत्वा महाराज वचनं मम सांप्रतम् । प्रत्युद्याहि रणे पार्थ मद्रराजं महाबलम् । जहि चैनं महाबाहो वासवो नमुचिं यथा ।।"},
{"c": "9.6", "n": "35", "i": 45498, "v": "न चैवात्र दया कार्या मातुलोऽयं ममेति वै । क्षत्रधर्मं पुरस्कृत्य जहि मद्रजनेश्वरम् ।।"},
{"c": "9.6", "n": "36", "i": 45499, "v": "भीष्मद्रोणार्णवं तीर्त्वा कर्णपातालसंभवम् । मा निमज्जस्व सगणः शल्यमासाद्य गोष्पदम् ।।"},
{"c": "9.6", "n": "37", "i": 45500, "v": "यच्च ते तपसो वीर्यं यच्च क्षात्रं बलं तव । तद्दर्शय रणे सर्वं जहि चैनं महारथम् ।।"},
{"c": "9.6", "n": "38", "i": 45501, "v": "एतावदुक्त्वा वचनं केशवः परवीरहा । जगाम शिबिरं सायं पूज्यमानोऽथ पाण्डवैः ।।"},
{"c": "9.6", "n": "39", "i": 45502, "v": "केशवे तु तदा याते धर्मराजो युधिष्ठिरः । विसृज्य सर्वान्भ्रातॄंश्च पाञ्चालानथ सोमकान् । सुष्वाप रजनीं तां तु विशल्य इव कुञ्जरः ।।"},
{"c": "9.6", "n": "40", "i": 45503, "v": "ते च सर्वे महेष्वासाः पाञ्चालाः पाण्डवास्तथा । कर्णस्य निधने हृष्टाः सुषुपुस्तां निशां तदा ।।"},
{"c": "9.6", "n": "41", "i": 45504, "v": "गतज्वरं महेष्वासं तीर्णपारं महारथम् । बभूव पाण्डवेयानां सैन्यं प्रमुदितं निशि । सूतपुत्रस्य निधने जयं लब्ध्वा च मारिष ।।"},
{"c": "9.7", "t": "संजय उवाच ।"},
{"c": "9.7", "n": "1", "i": 45505, "v": "व्यतीतायां रजन्यां तु राजा दुर्योधनस्तदा । अब्रवीत्तावकान्सर्वान्संनह्यन्तां महारथाः ।।"},
{"c": "9.7", "n": "2", "i": 45506, "v": "राज्ञस्तु मतमाज्ञाय समनह्यत सा चमूः । अयोजयन्रथांस्तूर्णं पर्यधावंस्तथापरे ।।"},
{"c": "9.7", "n": "3", "i": 45507, "v": "अकल्प्यन्त च मातङ्गाः समनह्यन्त पत्तयः । हयानास्तरणोपेतांश्चक्रुरन्ये सहस्रशः ।।"},
{"c": "9.7", "n": "4", "i": 45508, "v": "वादित्राणां च निनदः प्रादुरासीद्विशां पते । बोधनार्थं हि योधानां सैन्यानां चाप्युदीर्यताम् ।।"},
{"c": "9.7", "n": "5", "i": 45509, "v": "ततो बलानि सर्वाणि सेनाशिष्टानि भारत । संनद्धान्येव ददृशुर्मृत्युं कृत्वा निवर्तनम् ।।"},
{"c": "9.7", "n": "6", "i": 45510, "v": "शल्यं सेनापतिं कृत्वा मद्रराजं महारथाः । प्रविभज्य बलं सर्वमनीकेषु व्यवस्थिताः ।।"},
{"c": "9.7", "n": "7", "i": 45511, "v": "ततः सर्वे समागम्य पुत्रेण तव सैनिकाः । कृपश्च कृतवर्मा च द्रौणिः शल्योऽथ सौबलः ।।"},
{"c": "9.7", "n": "8", "i": 45512, "v": "अन्ये च पार्थिवाः शेषाः समयं चक्रिरे तदा । न न एकेन योद्धव्यं कथंचिदपि पाण्डवैः ।।"},
{"c": "9.7", "n": "9", "i": 45513, "v": "यो ह्येकः पाण्डवैर्युध्येद्यो वा युध्यन्तमुत्सृजेत् । स पञ्चभिर्भवेद्युक्तः पातकैः सोपपातकैः । अन्योन्यं परिरक्षद्भिर्योद्धव्यं सहितैश्च नः ।।"},
{"c": "9.7", "n": "10", "i": 45514, "v": "एवं ते समयं कृत्वा सर्वे तत्र महारथाः । मद्रराजं पुरस्कृत्य तूर्णमभ्यद्रवन्परान् ।।"},
{"c": "9.7", "n": "11", "i": 45515, "v": "तथैव पाण्डवा राजन्व्यूह्य सैन्यं महारणे । अभ्ययुः कौरवान्सर्वान्योत्स्यमानाः समन्ततः ।।"},
{"c": "9.7", "n": "12", "i": 45516, "v": "तद्बलं भरतश्रेष्ठ क्षुब्धार्णवसमस्वनम् । समुद्धूतार्णवाकारमुद्धूतरथकुञ्जरम् ।।"},
{"c": "9.7", "t": "धृतराष्ट्र उवाच ।"},
{"c": "9.7", "n": "13", "i": 45517, "v": "द्रोणस्य भीष्मस्य च वै राधेयस्य च मे श्रुतम् । पातनं शंस मे भूयः शल्यस्याथ सुतस्य मे ।।"},
{"c": "9.7", "n": "14", "i": 45518, "v": "कथं रणे हतः शल्यो धर्मराजेन संजय । भीमेन च महाबाहुः पुत्रो दुर्योधनो मम ।।"},
{"c": "9.7", "t": "संजय उवाच ।"},
{"c": "9.7", "n": "15", "i": 45519, "v": "क्षयं मनुष्यदेहानां रथनागाश्वसंक्षयम् । शृणु राजन्स्थिरो भूत्वा संग्रामं शंसतो मम ।।"},
{"c": "9.7", "n": "16", "i": 45520, "v": "आशा बलवती राजन्पुत्राणां तेऽभवत्तदा । हते भीष्मे च द्रोणे च सूतपुत्रे च पातिते । शल्यः पार्थान्रणे सर्वान्निहनिष्यति मारिष ।।"},
{"c": "9.7", "n": "17", "i": 45521, "v": "तामाशां हृदये कृत्वा समाश्वास्य च भारत । मद्रराजं च समरे समाश्रित्य महारथम् । नाथवन्तमथात्मानममन्यत सुतस्तव ।।"},
{"c": "9.7", "n": "18", "i": 45522, "v": "यदा कर्णे हते पार्थाः सिंहनादं प्रचक्रिरे । तदा राजन्धार्तराष्ट्रानाविवेश महद्भयम् ।।"},
{"c": "9.7", "n": "19", "i": 45523, "v": "तान्समाश्वास्य तु तदा मद्रराजः प्रतापवान् । व्यूह्य व्यूहं महाराज सर्वतोभद्रमृद्धिमत् ।।"},
{"c": "9.7", "n": "20", "i": 45524, "v": "प्रत्युद्यातो रणे पार्थान्मद्रराजः प्रतापवान् । विधुन्वन्कार्मुकं चित्रं भारघ्नं वेगवत्तरम् ।।"},
{"c": "9.7", "n": "21", "i": 45525, "v": "रथप्रवरमास्थाय सैन्धवाश्वं महारथः । तस्य सीता महाराज रथस्थाशोभयद्रथम् ।।"},
{"c": "9.7", "n": "22", "i": 45526, "v": "स तेन संवृतो वीरो रथेनामित्रकर्शनः । तस्थौ शूरो महाराज पुत्राणां ते भयप्रणुत् ।।"},
{"c": "9.7", "n": "23", "i": 45527, "v": "प्रयाणे मद्रराजोऽभून्मुखं व्यूहस्य दंशितः । मद्रकैः सहितो वीरैः कर्णपुत्रैश्च दुर्जयैः ।।"},
{"c": "9.7", "n": "24", "i": 45528, "v": "सव्येऽभूत्कृतवर्मा च त्रिगर्तैः परिवारितः । गौतमो दक्षिणे पार्श्वे शकैश्च यवनैः सह ।।"},
{"c": "9.7", "n": "25", "i": 45529, "v": "अश्वत्थामा पृष्ठतोऽभूत्काम्बोजैः परिवारितः । दुर्योधनोऽभवन्मध्ये रक्षितः कुरुपुंगवैः ।।"},
{"c": "9.7", "n": "26", "i": 45530, "v": "हयानीकेन महता सौबलश्चापि संवृतः । प्रययौ सर्वसैन्येन कैतव्यश्च महारथः ।।"},
{"c": "9.7", "n": "27", "i": 45531, "v": "पाण्डवाश्च महेष्वासा व्यूह्य सैन्यमरिंदमाः । त्रिधा भूत्वा महाराज तव सैन्यमुपाद्रवन् ।।"},
{"c": "9.7", "n": "28", "i": 45532, "v": "धृष्टद्युम्नः शिखण्डी च सात्यकिश्च महारथः । शल्यस्य वाहिनीं तूर्णमभिदुद्रुवुराहवे ।।"},
{"c": "9.7", "n": "29", "i": 45533, "v": "ततो युधिष्ठिरो राजा स्वेनानीकेन संवृतः । शल्यमेवाभिदुद्राव जिघांसुर्भरतर्षभ ।।"},
{"c": "9.7", "n": "30", "i": 45534, "v": "हार्दिक्यं तु महेष्वासमर्जुनः शत्रुपूगहा । संशप्तकगणांश्चैव वेगतोऽभिविदुद्रुवे ।।"},
{"c": "9.7", "n": "31", "i": 45535, "v": "गौतमं भीमसेनो वै सोमकाश्च महारथाः । अभ्यद्रवन्त राजेन्द्र जिघांसन्तः परान्युधि ।।"},
{"c": "9.7", "n": "32", "i": 45536, "v": "माद्रीपुत्रौ तु शकुनिमुलूकं च महारथौ । ससैन्यौ सहसेनौ तावुपतस्थतुराहवे ।।"},
{"c": "9.7", "n": "33", "i": 45537, "v": "तथैवायुतशो योधास्तावकाः पाण्डवान्रणे । अभ्यद्रवन्त संक्रुद्धा विविधायुधपाणयः ।।"},
{"c": "9.7", "t": "धृतराष्ट्र उवाच ।"},
{"c": "9.7", "n": "34", "i": 45538, "v": "हते भीष्मे महेष्वासे द्रोणे कर्णे महारथे । कुरुष्वल्पावशिष्टेषु पाण्डवेषु च संयुगे ।।"},
{"c": "9.7", "n": "35", "i": 45539, "v": "सुसंरब्धेषु पार्थेषु पराक्रान्तेषु संजय । मामकानां परेषां च किं शिष्टमभवद्बलम् ।।"},
{"c": "9.7", "t": "संजय उवाच ।"},
{"c": "9.7", "n": "36", "i": 45540, "v": "यथा वयं परे राजन्युद्धाय समवस्थिताः । यावच्चासीद्बलं शिष्टं संग्रामे तन्निबोध मे ।।"},
{"c": "9.7", "n": "37", "i": 45541, "v": "एकादश सहस्राणि रथानां भरतर्षभ । दश दन्तिसहस्राणि सप्त चैव शतानि च ।।"},
{"c": "9.7", "n": "38", "i": 45542, "v": "पूर्णे शतसहस्रे द्वे हयानां भरतर्षभ । नरकोट्यस्तथा तिस्रो बलमेतत्तवाभवत् ।।"},
{"c": "9.7", "n": "39", "i": 45543, "v": "रथानां षट्सहस्राणि षट्सहस्राश्च कुञ्जराः । दश चाश्वसहस्राणि पत्तिकोटी च भारत ।।"},
{"c": "9.7", "n": "40", "i": 45544, "v": "एतद्बलं पाण्डवानामभवच्छेषमाहवे । एत एव समाजग्मुर्युद्धाय भरतर्षभ ।।"},
{"c": "9.7", "n": "41", "i": 45545, "v": "एवं विभज्य राजेन्द्र मद्रराजमते स्थिताः । पाण्डवान्प्रत्युदीयाम जयगृद्धाः प्रमन्यवः ।।"},
{"c": "9.7", "n": "42", "i": 45546, "v": "तथैव पाण्डवाः शूराः समरे जितकाशिनः । उपयाता नरव्याघ्राः पाञ्चालाश्च यशस्विनः ।।"},
{"c": "9.7", "n": "43", "i": 45547, "v": "एवमेते बलौघेन परस्परवधैषिणः । उपयाता नरव्याघ्राः पूर्वां संध्यां प्रति प्रभो ।।"},
{"c": "9.7", "n": "44", "i": 45548, "v": "ततः प्रववृते युद्धं घोररूपं भयानकम् । तावकानां परेषां च निघ्नतामितरेतरम् ।।"},
{"c": "9.8", "t": "संजय उवाच ।"},
{"c": "9.8", "n": "1", "i": 45549, "v": "ततः प्रववृते युद्धं कुरूणां भयवर्धनम् । सृञ्जयैः सह राजेन्द्र घोरं देवासुरोपमम् ।।"},
{"c": "9.8", "n": "2", "i": 45550, "v": "नरा रथा गजौघाश्च सादिनश्च सहस्रशः । वाजिनश्च पराक्रान्ताः समाजग्मुः परस्परम् ।।"},
{"c": "9.8", "n": "3", "i": 45551, "v": "नागानां भीमरूपाणां द्रवतां निस्वनो महान् । अश्रूयत यथा काले जलदानां नभस्तले ।।"},
{"c": "9.8", "n": "4", "i": 45552, "v": "नागैरभ्याहताः केचित्सरथा रथिनोऽपतन् । व्यद्रवन्त रणे वीरा द्राव्यमाणा मदोत्कटैः ।।"},
{"c": "9.8", "n": "5", "i": 45553, "v": "हयौघान्पादरक्षांश्च रथिनस्तत्र शिक्षिताः । शरैः संप्रेषयामासुः परलोकाय भारत ।।"},
{"c": "9.8", "n": "6", "i": 45554, "v": "सादिनः शिक्षिता राजन्परिवार्य महारथान् । विचरन्तो रणेऽभ्यघ्नन्प्रासशक्त्यृष्टिभिस्तथा ।।"},
{"c": "9.8", "n": "7", "i": 45555, "v": "धन्विनः पुरुषाः केचित्संनिवार्य महारथान् । एकं बहव आसाद्य प्रेषयेयुर्यमक्षयम् ।।"},
{"c": "9.8", "n": "8", "i": 45556, "v": "नागं रथवरांश्चान्ये परिवार्य महारथाः । सोत्तरायुधिनं जघ्नुर्द्रवमाणा महारवम् ।।"},
{"c": "9.8", "n": "9", "i": 45557, "v": "तथा च रथिनं क्रुद्धं विकिरन्तं शरान्बहून् । नागा जघ्नुर्महाराज परिवार्य समन्ततः ।।"},
{"c": "9.8", "n": "10", "i": 45558, "v": "नागो नागमभिद्रुत्य रथी च रथिनं रणे । शक्तितोमरनाराचैर्निजघ्नुस्तत्र तत्र ह ।।"},
{"c": "9.8", "n": "11", "i": 45559, "v": "पादातानवमृद्नन्तो रथवारणवाजिनः । रणमध्ये व्यदृश्यन्त कुर्वन्तो महदाकुलम् ।।"},
{"c": "9.8", "n": "12", "i": 45560, "v": "हयाश्च पर्यधावन्त चामरैरुपशोभिताः । हंसा हिमवतः प्रस्थे पिबन्त इव मेदिनीम् ।।"},
{"c": "9.8", "n": "13", "i": 45561, "v": "तेषां तु वाजिनां भूमिः खुरैश्चित्रा विशां पते । अशोभत यथा नारी करजक्षतविक्षता ।।"},
{"c": "9.8", "n": "14", "i": 45562, "v": "वाजिनां खुरशब्देन रथनेमिस्वनेन च । पत्तीनां चापि शब्देन नागानां बृंहितेन च ।।"},
{"c": "9.8", "n": "15", "i": 45563, "v": "वादित्राणां च घोषेण शङ्खानां निस्वनेन च । अभवन्नादिता भूमिर्निर्घातैरिव भारत ।।"},
{"c": "9.8", "n": "16", "i": 45564, "v": "धनुषां कूजमानानां निस्त्रिंशानां च दीप्यताम् । कवचानां प्रभाभिश्च न प्राज्ञायत किंचन ।।"},
{"c": "9.8", "n": "17", "i": 45565, "v": "बहवो बाहवश्छिन्ना नागराजकरोपमाः । उद्वेष्टन्ते विवेष्टन्ते वेगं कुर्वन्ति दारुणम् ।।"},
{"c": "9.8", "n": "18", "i": 45566, "v": "शिरसां च महाराज पततां वसुधातले । च्युतानामिव तालेभ्यः फलानां श्रूयते स्वनः ।।"},
{"c": "9.8", "n": "19", "i": 45567, "v": "शिरोभिः पतितैर्भाति रुधिरार्द्रैर्वसुंधरा । तपनीयनिभैः काले नलिनैरिव भारत ।।"},
{"c": "9.8", "n": "20", "i": 45568, "v": "उद्वृत्तनयनैस्तैस्तु गतसत्त्वैः सुविक्षतैः । व्यभ्राजत महाराज पुण्डरीकैरिवावृता ।।"},
{"c": "9.8", "n": "21", "i": 45569, "v": "बाहुभिश्चन्दनादिग्धैः सकेयूरैर्महाधनैः । पतितैर्भाति राजेन्द्र मही शक्रध्वजैरिव ।।"},
{"c": "9.8", "n": "22", "i": 45570, "v": "ऊरुभिश्च नरेन्द्राणां विनिकृत्तैर्महाहवे । हस्तिहस्तोपमैरन्यैः संवृतं तद्रणाङ्गणम् ।।"},
{"c": "9.8", "n": "23", "i": 45571, "v": "कबन्धशतसंकीर्णं छत्रचामरशोभितम् । सेनावनं तच्छुशुभे वनं पुष्पाचितं यथा ।।"},
{"c": "9.8", "n": "24", "i": 45572, "v": "तत्र योधा महाराज विचरन्तो ह्यभीतवत् । दृश्यन्ते रुधिराक्ताङ्गाः पुष्पिता इव किंशुकाः ।।"},
{"c": "9.8", "n": "25", "i": 45573, "v": "मातङ्गाश्चाप्यदृश्यन्त शरतोमरपीडिताः । पतन्तस्तत्र तत्रैव छिन्नाभ्रसदृशा रणे ।।"},
{"c": "9.8", "n": "26", "i": 45574, "v": "गजानीकं महाराज वध्यमानं महात्मभिः । व्यदीर्यत दिशः सर्वा वातनुन्ना घना इव ।।"},
{"c": "9.8", "n": "27", "i": 45575, "v": "ते गजा घनसंकाशाः पेतुरुर्व्यां समन्ततः । वज्ररुग्णा इव बभुः पर्वता युगसंक्षये ।।"},
{"c": "9.8", "n": "28", "i": 45576, "v": "हयानां सादिभिः सार्धं पतितानां महीतले । राशयः संप्रदृश्यन्ते गिरिमात्रास्ततस्ततः ।।"},
{"c": "9.8", "n": "29", "i": 45577, "v": "संजज्ञे रणभूमौ तु परलोकवहा नदी । शोणितोदा रथावर्ता ध्वजवृक्षास्थिशर्करा ।।"},
{"c": "9.8", "n": "30", "i": 45578, "v": "भुजनक्रा धनुःस्रोता हस्तिशैला हयोपला । मेदोमज्जाकर्दमिनी छत्रहंसा गदोडुपा ।।"},
{"c": "9.8", "n": "31", "i": 45579, "v": "कवचोष्णीषसंछन्ना पताकारुचिरद्रुमा । चक्रचक्रावलीजुष्टा त्रिवेणूदण्डकावृता ।।"},
{"c": "9.8", "n": "32", "i": 45580, "v": "शूराणां हर्षजननी भीरूणां भयवर्धिनी । प्रावर्तत नदी रौद्रा कुरुसृञ्जयसंकुला ।।"},
{"c": "9.8", "n": "33", "i": 45581, "v": "तां नदीं पितृलोकाय वहन्तीमतिभैरवाम् । तेरुर्वाहननौभिस्ते शूराः परिघबाहवः ।।"},
{"c": "9.8", "n": "34", "i": 45582, "v": "वर्तमाने तथा युद्धे निर्मर्यादे विशां पते । चतुरङ्गक्षये घोरे पूर्वं देवासुरोपमे ।।"},
{"c": "9.8", "n": "35", "i": 45583, "v": "अक्रोशन्बान्धवानन्ये तत्र तत्र परंतप । क्रोशद्भिर्बान्धवैश्चान्ये भयार्ता न निवर्तिरे ।।"},
{"c": "9.8", "n": "36", "i": 45584, "v": "निर्मर्यादे तथा युद्धे वर्तमाने भयानके । अर्जुनो भीमसेनश्च मोहयां चक्रतुः परान् ।।"},
{"c": "9.8", "n": "37", "i": 45585, "v": "सा वध्यमाना महती सेना तव जनाधिप । अमुह्यत्तत्र तत्रैव योषिन्मदवशादिव ।।"},
{"c": "9.8", "n": "38", "i": 45586, "v": "मोहयित्वा च तां सेनां भीमसेनधनंजयौ । दध्मतुर्वारिजौ तत्र सिंहनादं च नेदतुः ।।"},
{"c": "9.8", "n": "39", "i": 45587, "v": "श्रुत्वैव तु महाशब्दं धृष्टद्युम्नशिखण्डिनौ । धर्मराजं पुरस्कृत्य मद्रराजमभिद्रुतौ ।।"},
{"c": "9.8", "n": "40", "i": 45588, "v": "तत्राश्चर्यमपश्याम घोररूपं विशां पते । शल्येन संगताः शूरा यदयुध्यन्त भागशः ।।"},
{"c": "9.8", "n": "41", "i": 45589, "v": "माद्रीपुत्रौ सरभसौ कृतास्त्रौ युद्धदुर्मदौ । अभ्ययातां त्वरायुक्तौ जिगीषन्तौ बलं तव ।।"},
{"c": "9.8", "n": "42", "i": 45590, "v": "ततो न्यवर्तत बलं तावकं भरतर्षभ । शरैः प्रणुन्नं बहुधा पाण्डवैर्जितकाशिभिः ।।"},
{"c": "9.8", "n": "43", "i": 45591, "v": "वध्यमाना चमूः सा तु पुत्राणां प्रेक्षतां तव । भेजे दिशो महाराज प्रणुन्ना दृढधन्विभिः । हाहाकारो महाञ्जज्ञे योधानां तव भारत ।।"},
{"c": "9.8", "n": "44", "i": 45592, "v": "तिष्ठ तिष्ठेति वागासीद्द्रावितानां महात्मनाम् । क्षत्रियाणां तदान्योन्यं संयुगे जयमिच्छताम् । आद्रवन्नेव भग्नास्ते पाण्डवैस्तव सैनिकाः ।।"},
{"c": "9.8", "n": "45", "i": 45593, "v": "त्यक्त्वा युद्धे प्रियान्पुत्रान्भ्रातॄनथ पितामहान् । मातुलान्भागिनेयांश्च तथा संबन्धिबान्धवान् ।।"},
{"c": "9.8", "n": "46", "i": 45594, "v": "हयान्द्विपांस्त्वरयन्तो योधा जग्मुः समन्ततः । आत्मत्राणकृतोत्साहास्तावका भरतर्षभ ।।"},
{"c": "9.9", "t": "संजय उवाच ।"},
{"c": "9.9", "n": "1", "i": 45595, "v": "तत्प्रभग्नं बलं दृष्ट्वा मद्रराजः प्रतापवान् । उवाच सारथिं तूर्णं चोदयाश्वान्महाजवान् ।।"},
{"c": "9.9", "n": "2", "i": 45596, "v": "एष तिष्ठति वै राजा पाण्डुपुत्रो युधिष्ठिरः । छत्रेण ध्रियमाणेन पाण्डुरेण विराजता ।।"},
{"c": "9.9", "n": "3", "i": 45597, "v": "अत्र मां प्रापय क्षिप्रं पश्य मे सारथे बलम् । न समर्था हि मे पार्थाः स्थातुमद्य पुरो युधि ।।"},
{"c": "9.9", "n": "4", "i": 45598, "v": "एवमुक्तस्ततः प्रायान्मद्रराजस्य सारथिः । यत्र राजा सत्यसंधो धर्मराजो युधिष्ठिरः ।।"},
{"c": "9.9", "n": "5", "i": 45599, "v": "आपतन्तं च सहसा पाण्डवानां महद्बलम् । दधारैको रणे शल्यो वेलेवोद्धृतमर्णवम् ।।"},
{"c": "9.9", "n": "6", "i": 45600, "v": "पाण्डवानां बलौघस्तु शल्यमासाद्य मारिष । व्यतिष्ठत तदा युद्धे सिन्धोर्वेग इवाचलम् ।।"},
{"c": "9.9", "n": "7", "i": 45601, "v": "मद्रराजं तु समरे दृष्ट्वा युद्धाय विष्ठितम् । कुरवः संन्यवर्तन्त मृत्युं कृत्वा निवर्तनम् ।।"},
{"c": "9.9", "n": "8", "i": 45602, "v": "तेषु राजन्निवृत्तेषु व्यूढानीकेषु भागशः । प्रावर्तत महारौद्रः संग्रामः शोणितोदकः । समार्छच्चित्रसेनेन नकुलो युद्धदुर्मदः ।।"},
{"c": "9.9", "n": "9", "i": 45603, "v": "तौ परस्परमासाद्य चित्रकार्मुकधारिणौ । मेघाविव यथोद्वृत्तौ दक्षिणोत्तरवर्षिणौ ।।"},
{"c": "9.9", "n": "10", "i": 45604, "v": "शरतोयैः सिषिचतुस्तौ परस्परमाहवे । नान्तरं तत्र पश्यामि पाण्डवस्येतरस्य वा ।।"},
{"c": "9.9", "n": "11", "i": 45605, "v": "उभौ कृतास्त्रौ बलिनौ रथचर्याविशारदौ । परस्परवधे यत्तौ छिद्रान्वेषणतत्परौ ।।"},
{"c": "9.9", "n": "12", "i": 45606, "v": "चित्रसेनस्तु भल्लेन पीतेन निशितेन च । नकुलस्य महाराज मुष्टिदेशेऽच्छिनद्धनुः ।।"},
{"c": "9.9", "n": "13", "i": 45607, "v": "अथैनं छिन्नधन्वानं रुक्मपुङ्खैः शिलाशितैः । त्रिभिः शरैरसंभ्रान्तो ललाटे वै समर्पयत् ।।"},
{"c": "9.9", "n": "14", "i": 45608, "v": "हयांश्चास्य शरैस्तीक्ष्णैः प्रेषयामास मृत्यवे । तथा ध्वजं सारथिं च त्रिभिस्त्रिभिरपातयत् ।।"},
{"c": "9.9", "n": "15", "i": 45609, "v": "स शत्रुभुजनिर्मुक्तैर्ललाटस्थैस्त्रिभिः शरैः । नकुलः शुशुभे राजंस्त्रिशृङ्ग इव पर्वतः ।।"},
{"c": "9.9", "n": "16", "i": 45610, "v": "स छिन्नधन्वा विरथः खड्गमादाय चर्म च । रथादवातरद्वीरः शैलाग्रादिव केसरी ।।"},
{"c": "9.9", "n": "17", "i": 45611, "v": "पद्भ्यामापततस्तस्य शरवृष्टिमवासृजत् । नकुलोऽप्यग्रसत्तां वै चर्मणा लघुविक्रमः ।।"},
{"c": "9.9", "n": "18", "i": 45612, "v": "चित्रसेनरथं प्राप्य चित्रयोधी जितश्रमः । आरुरोह महाबाहुः सर्वसैन्यस्य पश्यतः ।।"},
{"c": "9.9", "n": "19", "i": 45613, "v": "सकुण्डलं समुकुटं सुनसं स्वायतेक्षणम् । चित्रसेनशिरः कायादपाहरत पाण्डवः । स पपात रथोपस्थाद्दिवाकरसमप्रभः ।।"},
{"c": "9.9", "n": "20", "i": 45614, "v": "चित्रसेनं विशस्तं तु दृष्ट्वा तत्र महारथाः । साधुवादस्वनांश्चक्रुः सिंहनादांश्च पुष्कलान् ।।"},
{"c": "9.9", "n": "21", "i": 45615, "v": "विशस्तं भ्रातरं दृष्ट्वा कर्णपुत्रौ महारथौ । सुषेणः सत्यसेनश्च मुञ्चन्तौ निशिताञ्शरान् ।।"},
{"c": "9.9", "n": "22", "i": 45616, "v": "ततोऽभ्यधावतां तूर्णं पाण्डवं रथिनां वरम् । जिघांसन्तौ यथा नागं व्याघ्रौ राजन्महावने ।।"},
{"c": "9.9", "n": "23", "i": 45617, "v": "तावभ्यधावतां तीक्ष्णौ द्वावप्येनं महारथम् । शरौघान्सम्यगस्यन्तौ जीमूतौ सलिलं यथा ।।"},
{"c": "9.9", "n": "24", "i": 45618, "v": "स शरैः सर्वतो विद्धः प्रहृष्ट इव पाण्डवः । अन्यत्कार्मुकमादाय रथमारुह्य वीर्यवान् । अतिष्ठत रणे वीरः क्रुद्धरूप इवान्तकः ।।"},
{"c": "9.9", "n": "25", "i": 45619, "v": "तस्य तौ भ्रातरौ राजञ्शरैः संनतपर्वभिः । रथं विशकलीकर्तुं समारब्धौ विशां पते ।।"},
{"c": "9.9", "n": "26", "i": 45620, "v": "ततः प्रहस्य नकुलश्चतुर्भिश्चतुरो रणे । जघान निशितैस्तीक्ष्णैः सत्यसेनस्य वाजिनः ।।"},
{"c": "9.9", "n": "27", "i": 45621, "v": "ततः संधाय नाराचं रुक्मपुङ्खं शिलाशितम् । धनुश्चिच्छेद राजेन्द्र सत्यसेनस्य पाण्डवः ।।"},
{"c": "9.9", "n": "28", "i": 45622, "v": "अथान्यं रथमास्थाय धनुरादाय चापरम् । सत्यसेनः सुषेणश्च पाण्डवं पर्यधावताम् ।।"},
{"c": "9.9", "n": "29", "i": 45623, "v": "अविध्यत्तावसंभ्रान्तौ माद्रीपुत्रः प्रतापवान् । द्वाभ्यां द्वाभ्यां महाराज शराभ्यां रणमूर्धनि ।।"},
{"c": "9.9", "n": "30", "i": 45624, "v": "सुषेणस्तु ततः क्रुद्धः पाण्डवस्य महद्धनुः । चिच्छेद प्रहसन्युद्धे क्षुरप्रेण महारथः ।।"},
{"c": "9.9", "n": "31", "i": 45625, "v": "अथान्यद्धनुरादाय नकुलः क्रोधमूर्छितः । सुषेणं पञ्चभिर्विद्ध्वा ध्वजमेकेन चिच्छिदे ।।"},
{"c": "9.9", "n": "32", "i": 45626, "v": "सत्यसेनस्य च धनुर्हस्तावापं च मारिष । चिच्छेद तरसा युद्धे तत उच्चुक्रुशुर्जनाः ।।"},
{"c": "9.9", "n": "33", "i": 45627, "v": "अथान्यद्धनुरादाय वेगघ्नं भारसाधनम् । शरैः संछादयामास समन्तात्पाण्डुनन्दनम् ।।"},
{"c": "9.9", "n": "34", "i": 45628, "v": "संनिवार्य तु तान्बाणान्नकुलः परवीरहा । सत्यसेनं सुषेणं च द्वाभ्यां द्वाभ्यामविध्यत ।।"},
{"c": "9.9", "n": "35", "i": 45629, "v": "तावेनं प्रत्यविध्येतां पृथक्पृथगजिह्मगैः । सारथिं चास्य राजेन्द्र शरैर्विव्यधतुः शितैः ।।"},
{"c": "9.9", "n": "36", "i": 45630, "v": "सत्यसेनो रथेषां तु नकुलस्य धनुस्तथा । पृथक्शराभ्यां चिच्छेद कृतहस्तः प्रतापवान् ।।"},
{"c": "9.9", "n": "37", "i": 45631, "v": "स रथेऽतिरथस्तिष्ठन्रथशक्तिं परामृशत् । स्वर्णदण्डामकुण्ठाग्रां तैलधौतां सुनिर्मलाम् ।।"},
{"c": "9.9", "n": "38", "i": 45632, "v": "लेलिहानामिव विभो नागकन्यां महाविषाम् । समुद्यम्य च चिक्षेप सत्यसेनस्य संयुगे ।।"},
{"c": "9.9", "n": "39", "i": 45633, "v": "सा तस्य हृदयं संख्ये बिभेद शतधा नृप । स पपात रथाद्भूमौ गतसत्त्वोऽल्पचेतनः ।।"},
{"c": "9.9", "n": "40", "i": 45634, "v": "भ्रातरं निहतं दृष्ट्वा सुषेणः क्रोधमूर्छितः । अभ्यवर्षच्छरैस्तूर्णं पदातिं पाण्डुनन्दनम् ।।"},
{"c": "9.9", "n": "41", "i": 45635, "v": "नकुलं विरथं दृष्ट्वा द्रौपदेयो महाबलः । सुतसोमोऽभिदुद्राव परीप्सन्पितरं रणे ।।"},
{"c": "9.9", "n": "42", "i": 45636, "v": "ततोऽधिरुह्य नकुलः सुतसोमस्य तं रथम् । शुशुभे भरतश्रेष्ठो गिरिस्थ इव केसरी । सोऽन्यत्कार्मुकमादाय सुषेणं समयोधयत् ।।"},
{"c": "9.9", "n": "43", "i": 45637, "v": "तावुभौ शरवर्षाभ्यां समासाद्य परस्परम् । परस्परवधे यत्नं चक्रतुः सुमहारथौ ।।"},
{"c": "9.9", "n": "44", "i": 45638, "v": "सुषेणस्तु ततः क्रुद्धः पाण्डवं विशिखैस्त्रिभिः । सुतसोमं च विंशत्या बाह्वोरुरसि चार्पयत् ।।"},
{"c": "9.9", "n": "45", "i": 45639, "v": "ततः क्रुद्धो महाराज नकुलः परवीरहा । शरैस्तस्य दिशः सर्वाश्छादयामास वीर्यवान् ।।"},
{"c": "9.9", "n": "46", "i": 45640, "v": "ततो गृहीत्वा तीक्ष्णाग्रमर्धचन्द्रं सुतेजनम् । स वेगयुक्तं चिक्षेप कर्णपुत्रस्य संयुगे ।।"},
{"c": "9.9", "n": "47", "i": 45641, "v": "तस्य तेन शिरः कायाज्जहार नृपसत्तम । पश्यतां सर्वसैन्यानां तदद्भुतमिवाभवत् ।।"},
{"c": "9.9", "n": "48", "i": 45642, "v": "स हतः प्रापतद्राजन्नकुलेन महात्मना । नदीवेगादिवारुग्णस्तीरजः पादपो महान् ।।"},
{"c": "9.9", "n": "49", "i": 45643, "v": "कर्णपुत्रवधं दृष्ट्वा नकुलस्य च विक्रमम् । प्रदुद्राव भयात्सेना तावकी भरतर्षभ ।।"},
{"c": "9.9", "n": "50", "i": 45644, "v": "तां तु सेनां महाराज मद्रराजः प्रतापवान् । अपालयद्रणे शूरः सेनापतिररिंदमः ।।"},
{"c": "9.9", "n": "51", "i": 45645, "v": "विभीस्तस्थौ महाराज व्यवस्थाप्य च वाहिनीम् । सिंहनादं भृशं कृत्वा धनुःशब्दं च दारुणम् ।।"},
{"c": "9.9", "n": "52", "i": 45646, "v": "तावकाः समरे राजन्रक्षिता दृढधन्वना । प्रत्युद्ययुररातींस्ते समन्ताद्विगतव्यथाः ।।"},
{"c": "9.9", "n": "53", "i": 45647, "v": "मद्रराजं महेष्वासं परिवार्य समन्ततः । स्थिता राजन्महासेना योद्धुकामाः समन्ततः ।।"},
{"c": "9.9", "n": "54", "i": 45648, "v": "सात्यकिर्भीमसेनश्च माद्रीपुत्रौ च पाण्डवौ । युधिष्ठिरं पुरस्कृत्य ह्रीनिषेधमरिंदमम् ।।"},
{"c": "9.9", "n": "55", "i": 45649, "v": "परिवार्य रणे वीराः सिंहनादं प्रचक्रिरे । बाणशब्दरवांश्चोग्रान्क्ष्वेडांश्च विविधान्दधुः ।।"},
{"c": "9.9", "n": "56", "i": 45650, "v": "तथैव तावकाः सर्वे मद्राधिपतिमञ्जसा । परिवार्य सुसंरब्धाः पुनर्युद्धमरोचयन् ।।"},
{"c": "9.9", "n": "57", "i": 45651, "v": "ततः प्रववृते युद्धं भीरूणां भयवर्धनम् । तावकानां परेषां च मृत्युं कृत्वा निवर्तनम् ।।"},
{"c": "9.9", "n": "58", "i": 45652, "v": "यथा देवासुरं युद्धं पूर्वमासीद्विशां पते । अभीतानां तथा राजन्यमराष्ट्रविवर्धनम् ।।"},
{"c": "9.9", "n": "59", "i": 45653, "v": "ततः कपिध्वजो राजन्हत्वा संशप्तकान्रणे । अभ्यद्रवत तां सेनां कौरवीं पाण्डुनन्दनः ।।"},
{"c": "9.9", "n": "60", "i": 45654, "v": "तथैव पाण्डवाः शेषा धृष्टद्युम्नपुरोगमाः । अभ्यधावन्त तां सेनां विसृजन्तः शिताञ्शरान् ।।"},
{"c": "9.9", "n": "61", "i": 45655, "v": "पाण्डवैरवकीर्णानां संमोहः समजायत । न च जज्ञुरनीकानि दिशो वा प्रदिशस्तथा ।।"},
{"c": "9.9", "n": "62", "i": 45656, "v": "आपूर्यमाणा निशितैः शरैः पाण्डवचोदितैः । हतप्रवीरा विध्वस्ता कीर्यमाणा समन्ततः । कौरव्यवध्यत चमूः पाण्डुपुत्रैर्महारथैः ।।"},
{"c": "9.9", "n": "63", "i": 45657, "v": "तथैव पाण्डवी सेना शरै राजन्समन्ततः । रणेऽहन्यत पुत्रैस्ते शतशोऽथ सहस्रशः ।।"},
{"c": "9.9", "n": "64", "i": 45658, "v": "ते सेने भृशसंतप्ते वध्यमाने परस्परम् । व्याकुले समपद्येतां वर्षासु सरिताविव ।।"},
{"c": "9.9", "n": "65", "i": 45659, "v": "आविवेश ततस्तीव्रं तावकानां महद्भयम् । पाण्डवानां च राजेन्द्र तथाभूते महाहवे ।।"},
{"c": "9.10", "t": "संजय उवाच ।"},
{"c": "9.10", "n": "1", "i": 45660, "v": "तस्मिन्विलुलिते सैन्ये वध्यमाने परस्परम् । द्रवमाणेषु योधेषु निनदत्सु च दन्तिषु ।।"},
{"c": "9.10", "n": "2", "i": 45661, "v": "कूजतां स्तनतां चैव पदातीनां महाहवे । विद्रुतेषु महाराज हयेषु बहुधा तदा ।।"},
{"c": "9.10", "n": "3", "i": 45662, "v": "प्रक्षये दारुणे जाते संहारे सर्वदेहिनाम् । नानाशस्त्रसमावापे व्यतिषक्तरथद्विपे ।।"},
{"c": "9.10", "n": "4", "i": 45663, "v": "हर्षणे युद्धशौण्डानां भीरूणां भयवर्धने । गाहमानेषु योधेषु परस्परवधैषिषु ।।"},
{"c": "9.10", "n": "5", "i": 45664, "v": "प्राणादाने महाघोरे वर्तमाने दुरोदरे । संग्रामे घोररूपे तु यमराष्ट्रविवर्धने ।।"},
{"c": "9.10", "n": "6", "i": 45665, "v": "पाण्डवास्तावकं सैन्यं व्यधमन्निशितैः शरैः । तथैव तावका योधा जघ्नुः पाण्डवसैनिकान् ।।"},
{"c": "9.10", "n": "7", "i": 45666, "v": "तस्मिंस्तथा वर्तमाने युद्धे भीरुभयावहे । पूर्वाह्णे चैव संप्राप्ते भास्करोदयनं प्रति ।।"},
{"c": "9.10", "n": "8", "i": 45667, "v": "लब्धलक्षाः परे राजन्रक्षिताश्च महात्मना । अयोधयंस्तव बलं मृत्युं कृत्वा निवर्तनम् ।।"},
{"c": "9.10", "n": "9", "i": 45668, "v": "बलिभिः पाण्डवैर्दृप्तैर्लब्धलक्षैः प्रहारिभिः । कौरव्यसीदत्पृतना मृगीवाग्निसमाकुला ।।"},
{"c": "9.10", "n": "10", "i": 45669, "v": "तां दृष्ट्वा सीदतीं सेनां पङ्के गामिव दुर्बलाम् । उज्जिहीर्षुस्तदा शल्यः प्रायात्पाण्डुचमूं प्रति ।।"},
{"c": "9.10", "n": "11", "i": 45670, "v": "मद्रराजस्तु संक्रुद्धो गृहीत्वा धनुरुत्तमम् । अभ्यद्रवत संग्रामे पाण्डवानाततायिनः ।।"},
{"c": "9.10", "n": "12", "i": 45671, "v": "पाण्डवाश्च महाराज समरे जितकाशिनः । मद्रराजं समासाद्य विव्यधुर्निशितैः शरैः ।।"},
{"c": "9.10", "n": "13", "i": 45672, "v": "ततः शरशतैस्तीक्ष्णैर्मद्रराजो महाबलः । अर्दयामास तां सेनां धर्मराजस्य पश्यतः ।।"},
{"c": "9.10", "n": "14", "i": 45673, "v": "प्रादुरासंस्ततो राजन्नानारूपाण्यनेकशः । चचाल शब्दं कुर्वाणा मही चापि सपर्वता ।।"},
{"c": "9.10", "n": "15", "i": 45674, "v": "सदण्डशूला दीप्ताग्राः शीर्यमाणाः समन्ततः । उल्का भूमिं दिवः पेतुराहत्य रविमण्डलम् ।।"},
{"c": "9.10", "n": "16", "i": 45675, "v": "मृगाश्च माहिषाश्चापि पक्षिणश्च विशां पते । अपसव्यं तदा चक्रुः सेनां ते बहुशो नृप ।।"},
{"c": "9.10", "n": "17", "i": 45676, "v": "ततस्तद्युद्धमत्युग्रमभवत्संघचारिणाम् । तथा सर्वाण्यनीकानि संनिपत्य जनाधिप । अभ्ययुः कौरवा राजन्पाण्डवानामनीकिनीम् ।।"},
{"c": "9.10", "n": "18", "i": 45677, "v": "शल्यस्तु शरवर्षेण वर्षन्निव सहस्रदृक् । अभ्यवर्षददीनात्मा कुन्तीपुत्रं युधिष्ठिरम् ।।"},
{"c": "9.10", "n": "19", "i": 45678, "v": "भीमसेनं शरैश्चापि रुक्मपुङ्खैः शिलाशितः । द्रौपदेयांस्तथा सर्वान्माद्रीपुत्रौ च पाण्डवौ ।।"},
{"c": "9.10", "n": "20", "i": 45679, "v": "धृष्टद्युम्नं च शैनेयं शिखण्डिनमथापि च । एकैकं दशभिर्बाणैर्विव्याध च महाबलः । ततोऽसृजद्बाणवर्षं घर्मान्ते मघवानिव ।।"},
{"c": "9.10", "n": "21", "i": 45680, "v": "ततः प्रभद्रका राजन्सोमकाश्च सहस्रशः । पतिताः पात्यमानाश्च दृश्यन्ते शल्यसायकैः ।।"},
{"c": "9.10", "n": "22", "i": 45681, "v": "भ्रमराणामिव व्राताः शलभानामिव व्रजाः । ह्रादिन्य इव मेघेभ्यः शल्यस्य न्यपतञ्शराः ।।"},
{"c": "9.10", "n": "23", "i": 45682, "v": "द्विरदास्तुरगाश्चार्ताः पत्तयो रथिनस्तथा । शल्यस्य बाणैर्न्यपतन्बभ्रमुर्व्यनदंस्तथा ।।"},
{"c": "9.10", "n": "24", "i": 45683, "v": "आविष्ट इव मद्रेशो मन्युना पौरुषेण च । प्राच्छादयदरीन्संख्ये कालसृष्ट इवान्तकः । विनर्दमानो मद्रेशो मेघह्रादो महाबलः ।।"},
{"c": "9.10", "n": "25", "i": 45684, "v": "सा वध्यमाना शल्येन पाण्डवानामनीकिनी । अजातशत्रुं कौन्तेयमभ्यधावद्युधिष्ठिरम् ।।"},
{"c": "9.10", "n": "26", "i": 45685, "v": "तां समर्प्य ततः संख्ये लघुहस्तः शितैः शरैः । शरवर्षेण महता युधिष्ठिरमपीडयत् ।।"},
{"c": "9.10", "n": "27", "i": 45686, "v": "तमापतन्तं पत्त्यश्वैः क्रुद्धो राजा युधिष्ठिरः । अवारयच्छरैस्तीक्ष्णैर्मत्तं द्विपमिवाङ्कुशैः ।।"},
{"c": "9.10", "n": "28", "i": 45687, "v": "तस्य शल्यः शरं घोरं मुमोचाशीविषोपमम् । सोऽभ्यविध्यन्महात्मानं वेगेनाभ्यपतच्च गाम् ।।"},
{"c": "9.10", "n": "29", "i": 45688, "v": "ततो वृकोदरः क्रुद्धः शल्यं विव्याध सप्तभिः । पञ्चभिः सहदेवस्तु नकुलो दशभिः शरैः ।।"},
{"c": "9.10", "n": "30", "i": 45689, "v": "द्रौपदेयाश्च शत्रुघ्नं शूरमार्तायनिं शरैः । अभ्यवर्षन्महाभागं मेघा इव महीधरम् ।।"},
{"c": "9.10", "n": "31", "i": 45690, "v": "ततो दृष्ट्वा तुद्यमानं शल्यं पार्थैः समन्ततः । कृतवर्मा कृपश्चैव संक्रुद्धावभ्यधावताम् ।।"},
{"c": "9.10", "n": "32", "i": 45691, "v": "उलूकश्च पतत्री च शकुनिश्चापि सौबलः । स्मयमानश्च शनकैरश्वत्थामा महारथः । तव पुत्राश्च कार्त्स्न्येन जुगुपुः शल्यमाहवे ।।"},
{"c": "9.10", "n": "33", "i": 45692, "v": "भीमसेनं त्रिभिर्विद्ध्वा कृतवर्मा शिलीमुखैः । बाणवर्षेण महता क्रुद्धरूपमवारयत् ।।"},
{"c": "9.10", "n": "34", "i": 45693, "v": "धृष्टद्युम्नं कृपः क्रुद्धो बाणवर्षैरपीडयत् । द्रौपदेयांश्च शकुनिर्यमौ च द्रौणिरभ्ययात् ।।"},
{"c": "9.10", "n": "35", "i": 45694, "v": "दुर्योधनो युधां श्रेष्ठावाहवे केशवार्जुनौ । समभ्ययादुग्रतेजाः शरैश्चाभ्यहनद्बली ।।"},
{"c": "9.10", "n": "36", "i": 45695, "v": "एवं द्वंद्वशतान्यासंस्त्वदीयानां परैः सह । घोररूपाणि चित्राणि तत्र तत्र विशां पते ।।"},
{"c": "9.10", "n": "37", "i": 45696, "v": "ऋश्यवर्णाञ्जघानाश्वान्भोजो भीमस्य संयुगे । सोऽवतीर्य रथोपस्थाद्धताश्वः पाण्डुनन्दनः । कालो दण्डमिवोद्यम्य गदापाणिरयुध्यत ।।"},
{"c": "9.10", "n": "38", "i": 45697, "v": "प्रमुखे सहदेवस्य जघानाश्वांश्च मद्रराट् । ततः शल्यस्य तनयं सहदेवोऽसिनावधीत् ।।"},
{"c": "9.10", "n": "39", "i": 45698, "v": "गौतमः पुनराचार्यो धृष्टद्युम्नमयोधयत् । असंभ्रान्तमसंभ्रान्तो यत्नवान्यत्नवत्तरम् ।।"},
{"c": "9.10", "n": "40", "i": 45699, "v": "द्रौपदेयांस्तथा वीरानेकैकं दशभिः शरैः । अविध्यदाचार्यसुतो नातिक्रुद्धः स्मयन्निव ।।"},
{"c": "9.10", "n": "41", "i": 45700, "v": "शल्योऽपि राजन्संक्रुद्धो निघ्नन्सोमकपाण्डवान् । पुनरेव शितैर्बाणैर्युधिष्ठिरमपीडयत् ।।"},
{"c": "9.10", "n": "42", "i": 45701, "v": "तस्य भीमो रणे क्रुद्धः संदष्टदशनच्छदः । विनाशायाभिसंधाय गदामादत्त वीर्यवान् ।।"},
{"c": "9.10", "n": "43", "i": 45702, "v": "यमदण्डप्रतीकाशां कालरात्रिमिवोद्यताम् । गजवाजिमनुष्याणां प्राणान्तकरणीमपि ।।"},
{"c": "9.10", "n": "44", "i": 45703, "v": "हेमपट्टपरिक्षिप्तामुल्कां प्रज्वलितामिव । शैक्यां व्यालीमिवात्युग्रां वज्रकल्पामयस्मयीम् ।।"},
{"c": "9.10", "n": "45", "i": 45704, "v": "चन्दनागुरुपङ्काक्तां प्रमदामीप्सितामिव । वसामेदोसृगादिग्धां जिह्वां वैवस्वतीमिव ।।"},
{"c": "9.10", "n": "46", "i": 45705, "v": "पटुघण्टारवशतां वासवीमशनीमिव । निर्मुक्ताशीविषाकारां पृक्तां गजमदैरपि ।।"},
{"c": "9.10", "n": "47", "i": 45706, "v": "त्रासनीं रिपुसैन्यानां स्वसैन्यपरिहर्षिणीम् । मनुष्यलोके विख्यातां गिरिशृङ्गविदारिणीम् ।।"},
{"c": "9.10", "n": "48", "i": 45707, "v": "यया कैलासभवने महेश्वरसखं बली । आह्वयामास कौन्तेयः संक्रुद्धमलकाधिपम् ।।"},
{"c": "9.10", "n": "49", "i": 45708, "v": "यया मायाविनो दृप्तान्सुबहून्धनदालये । जघान गुह्यकान्क्रुद्धो मन्दारार्थे महाबलः । निवार्यमाणो बहुभिर्द्रौपद्याः प्रियमास्थितः ।।"},
{"c": "9.10", "n": "50", "i": 45709, "v": "तां वज्रमणिरत्नौघामष्टाश्रिं वज्रगौरवाम् । समुद्यम्य महाबाहुः शल्यमभ्यद्रवद्रणे ।।"},
{"c": "9.10", "n": "51", "i": 45710, "v": "गदया युद्धकुशलस्तया दारुणनादया । पोथयामास शल्यस्य चतुरोऽश्वान्महाजवान् ।।"},
{"c": "9.10", "n": "52", "i": 45711, "v": "ततः शल्यो रणे क्रुद्धः पीने वक्षसि तोमरम् । निचखान नदन्वीरो वर्म भित्त्वा च सोऽभ्यगात् ।।"},
{"c": "9.10", "n": "53", "i": 45712, "v": "वृकोदरस्त्वसंभ्रातस्तमेवोद्धृत्य तोमरम् । यन्तारं मद्रराजस्य निर्बिभेद ततो हृदि ।।"},
{"c": "9.10", "n": "54", "i": 45713, "v": "स भिन्नवर्मा रुधिरं वमन्वित्रस्तमानसः । पपाताभिमुखो दीनो मद्रराजस्त्वपाक्रमत् ।।"},
{"c": "9.10", "n": "55", "i": 45714, "v": "कृतप्रतिकृतं दृष्ट्वा शल्यो विस्मितमानसः । गदामाश्रित्य धीरात्मा प्रत्यमित्रमवैक्षत ।।"},
{"c": "9.10", "n": "56", "i": 45715, "v": "ततः सुमनसः पार्था भीमसेनमपूजयन् । तद्दृष्ट्वा कर्म संग्रामे घोरमक्लिष्टकर्मणः ।।"},
{"c": "9.11", "t": "संजय उवाच ।"},
{"c": "9.11", "n": "1", "i": 45716, "v": "पतितं प्रेक्ष्य यन्तारं शल्यः सर्वायसीं गदाम् । आदाय तरसा राजंस्तस्थौ गिरिरिवाचलः ।।"},
{"c": "9.11", "n": "2", "i": 45717, "v": "तं दीप्तमिव कालाग्निं पाशहस्तमिवान्तकम् । सशृङ्गमिव कैलासं सवज्रमिव वासवम् ।।"},
{"c": "9.11", "n": "3", "i": 45718, "v": "सशूलमिव हर्यक्षं वने मत्तमिव द्विपम् । जवेनाभ्यपतद्भीमः प्रगृह्य महतीं गदाम् ।।"},
{"c": "9.11", "n": "4", "i": 45719, "v": "ततः शङ्खप्रणादश्च तूर्याणां च सहस्रशः । सिंहनादश्च संजज्ञे शूराणां हर्षवर्धनः ।।"},
{"c": "9.11", "n": "5", "i": 45720, "v": "प्रेक्षन्तः सर्वतस्तौ हि योधा योधमहाद्विपौ । तावकाश्च परे चैव साधु साध्वित्यथाब्रुवन् ।।"},
{"c": "9.11", "n": "6", "i": 45721, "v": "न हि मद्राधिपादन्यो रामाद्वा यदुनन्दनात् । सोढुमुत्सहते वेगं भीमसेनस्य संयुगे ।।"},
{"c": "9.11", "n": "7", "i": 45722, "v": "तथा मद्राधिपस्यापि गदावेगं महात्मनः । सोढुमुत्सहते नान्यो योधो युधि वृकोदरात् ।।"},
{"c": "9.11", "n": "8", "i": 45723, "v": "तौ वृषाविव नर्दन्तौ मण्डलानि विचेरतुः । आवल्गितौ गदाहस्तौ मद्रराजवृकोदरौ ।।"},
{"c": "9.11", "n": "9", "i": 45724, "v": "मण्डलावर्तमार्गेषु गदाविहरणेषु च । निर्विशेषमभूद्युद्धं तयोः पुरुषसिंहयोः ।।"},
{"c": "9.11", "n": "10", "i": 45725, "v": "तप्तहेममयैः शुभ्रैर्बभूव भयवर्धनी । अग्निज्वालैरिवाविद्धा पट्टैः शल्यस्य सा गदा ।।"},
{"c": "9.11", "n": "11", "i": 45726, "v": "तथैव चरतो मार्गान्मण्डलेषु महात्मनः । विद्युदभ्रप्रतीकाशा भीमस्य शुशुभे गदा ।।"},
{"c": "9.11", "n": "12", "i": 45727, "v": "ताडिता मद्रराजेन भीमस्य गदया गदा । दीप्यमानेव वै राजन्ससृजे पावकार्चिषः ।।"},
{"c": "9.11", "n": "13", "i": 45728, "v": "तथा भीमेन शल्यस्य ताडिता गदया गदा । अङ्गारवर्षं मुमुचे तदद्भुतमिवाभवत् ।।"},
{"c": "9.11", "n": "14", "i": 45729, "v": "दन्तैरिव महानागौ शृङ्गैरिव महर्षभौ । तोत्त्रैरिव तदान्योन्यं गदाग्राभ्यां निजघ्नतुः ।।"},
{"c": "9.11", "n": "15", "i": 45730, "v": "तौ गदानिहतैर्गात्रैः क्षणेन रुधिरोक्षितौ । प्रेक्षणीयतरावास्तां पुष्पिताविव किंशुकौ ।।"},
{"c": "9.11", "n": "16", "i": 45731, "v": "गदया मद्रराजेन सव्यदक्षिणमाहतः । भीमसेनो महाबाहुर्न चचालाचलो यथा ।।"},
{"c": "9.11", "n": "17", "i": 45732, "v": "तथा भीमगदावेगैस्ताड्यमानो मुहुर्मुहुः । शल्यो न विव्यथे राजन्दन्तिनेवाहतो गिरिः ।।"},
{"c": "9.11", "n": "18", "i": 45733, "v": "शुश्रुवे दिक्षु सर्वासु तयोः पुरुषसिंहयोः । गदानिपातसंह्रादो वज्रयोरिव निस्वनः ।।"},
{"c": "9.11", "n": "19", "i": 45734, "v": "निवृत्य तु महावीर्यौ समुच्छ्रितगदावुभौ । पुनरन्तरमार्गस्थौ मण्डलानि विचेरतुः ।।"},
{"c": "9.11", "n": "20", "i": 45735, "v": "अथाभ्येत्य पदान्यष्टौ संनिपातोऽभवत्तयोः । उद्यम्य लोहदण्डाभ्यामतिमानुषकर्मणोः ।।"},
{"c": "9.11", "n": "21", "i": 45736, "v": "प्रार्थयानौ तदान्योऽन्यं मण्डलानि विचेरतुः । क्रियाविशेषं कृतिनौ दर्शयामासतुस्तदा ।।"},
{"c": "9.11", "n": "22", "i": 45737, "v": "अथोद्यम्य गदे घोरे सशृङ्गाविव पर्वतौ । तावाजघ्नतुरन्योन्यं यथा भूमिचलेऽचलौ ।।"},
{"c": "9.11", "n": "23", "i": 45738, "v": "तौ परस्परवेगाच्च गदाभ्यां च भृशाहतौ । युगपत्पेततुर्वीरावुभाविन्द्रध्वजाविव ।।"},
{"c": "9.11", "n": "24", "i": 45739, "v": "उभयोः सेनयोर्वीरास्तदा हाहाकृतोऽभवन् । भृशं मर्मण्यभिहतावुभावास्तां सुविह्वलौ ।।"},
{"c": "9.11", "n": "25", "i": 45740, "v": "ततः सगदमारोप्य मद्राणामृषभं रथे । अपोवाह कृपः शल्यं तूर्णमायोधनादपि ।।"},
{"c": "9.11", "n": "26", "i": 45741, "v": "क्षीबवद्विह्वलत्वात्तु निमेषात्पुनरुत्थितः । भीमसेनो गदापाणिः समाह्वयत मद्रपम् ।।"},
{"c": "9.11", "n": "27", "i": 45742, "v": "ततस्तु तावकाः शूरा नानाशस्त्रसमायुताः । नानावादित्रशब्देन पाण्डुसेनामयोधयन् ।।"},
{"c": "9.11", "n": "28", "i": 45743, "v": "भुजावुच्छ्रित्य शस्त्रं च शब्देन महता ततः । अभ्यद्रवन्महाराज दुर्योधनपुरोगमाः ।।"},
{"c": "9.11", "n": "29", "i": 45744, "v": "तदनीकमभिप्रेक्ष्य ततस्ते पाण्डुनन्दनाः । प्रययुः सिंहनादेन दुर्योधनवधेप्सया ।।"},
{"c": "9.11", "n": "30", "i": 45745, "v": "तेषामापततां तूर्णं पुत्रस्ते भरतर्षभ । प्रासेन चेकितानं वै विव्याध हृदये भृशम् ।।"},
{"c": "9.11", "n": "31", "i": 45746, "v": "स पपात रथोपस्थे तव पुत्रेण ताडितः । रुधिरौघपरिक्लिन्नः प्रविश्य विपुलं तमः ।।"},
{"c": "9.11", "n": "32", "i": 45747, "v": "चेकितानं हतं दृष्ट्वा पाण्डवानां महारथाः । प्रसक्तमभ्यवर्षन्त शरवर्षाणि भागशः ।।"},
{"c": "9.11", "n": "33", "i": 45748, "v": "तावकानामनीकेषु पाण्डवा जितकाशिनः । व्यचरन्त महाराज प्रेक्षणीयाः समन्ततः ।।"},
{"c": "9.11", "n": "34", "i": 45749, "v": "कृपश्च कृतवर्मा च सौबलश्च महाबलः । अयोधयन्धर्मराजं मद्रराजपुरस्कृताः ।।"},
{"c": "9.11", "n": "35", "i": 45750, "v": "भारद्वाजस्य हन्तारं भूरिवीर्यपराक्रमम् । दुर्योधनो महाराज धृष्टद्युम्नमयोधयत् ।।"},
{"c": "9.11", "n": "36", "i": 45751, "v": "त्रिसाहस्रा रथा राजंस्तव पुत्रेण चोदिताः । अयोधयन्त विजयं द्रोणपुत्रपुरस्कृताः ।।"},
{"c": "9.11", "n": "37", "i": 45752, "v": "विजये धृतसंकल्पाः समभित्यक्तजीविताः । प्राविशंस्तावका राजन्हंसा इव महत्सरः ।।"},
{"c": "9.11", "n": "38", "i": 45753, "v": "ततो युद्धमभूद्घोरं परस्परवधैषिणाम् । अन्योन्यवधसंयुक्तमन्योन्यप्रीतिवर्धनम् ।।"},
{"c": "9.11", "n": "39", "i": 45754, "v": "तस्मिन्प्रवृत्ते संग्रामे राजन्वीरवरक्षये । अनिलेनेरितं घोरमुत्तस्थौ पार्थिवं रजः ।।"},
{"c": "9.11", "n": "40", "i": 45755, "v": "श्रवणान्नामधेयानां पाण्डवानां च कीर्तनात् । परस्परं विजानीमो ये चायुध्यन्नभीतवत् ।।"},
{"c": "9.11", "n": "41", "i": 45756, "v": "तद्रजः पुरुषव्याघ्र शोणितेन प्रशामितम् । दिशश्च विमला जज्ञुस्तस्मिन्रजसि शामिते ।।"},
{"c": "9.11", "n": "42", "i": 45757, "v": "तथा प्रवृत्ते संग्रामे घोररूपे भयानके । तावकानां परेषां च नासीत्कश्चित्पराङ्मुखः ।।"},
{"c": "9.11", "n": "43", "i": 45758, "v": "ब्रह्मलोकपरा भूत्वा प्रार्थयन्तो जयं युधि । सुयुद्धेन पराक्रान्ता नराः स्वर्गमभीप्सवः ।।"},
{"c": "9.11", "n": "44", "i": 45759, "v": "भर्तृपिण्डविमोक्षार्थं भर्तृकार्यविनिश्चिताः । स्वर्गसंसक्तमनसो योधा युयुधिरे तदा ।।"},
{"c": "9.11", "n": "45", "i": 45760, "v": "नानारूपाणि शस्त्राणि विसृजन्तो महारथाः । अन्योन्यमभिगर्जन्तः प्रहरन्तः परस्परम् ।।"},
{"c": "9.11", "n": "46", "i": 45761, "v": "हत विध्यत गृह्णीत प्रहरध्वं निकृन्तत । इति स्म वाचः श्रूयन्ते तव तेषां च वै बले ।।"},
{"c": "9.11", "n": "47", "i": 45762, "v": "ततः शल्यो महाराज धर्मराजं युधिष्ठिरम् । विव्याध निशितैर्बाणैर्हन्तुकामो महारथम् ।।"},
{"c": "9.11", "n": "48", "i": 45763, "v": "तस्य पार्थो महाराज नाराचान्वै चतुर्दश । मर्माण्युद्दिश्य मर्मज्ञो निचखान हसन्निव ।।"},
{"c": "9.11", "n": "49", "i": 45764, "v": "तं वार्य पाण्डवं बाणैर्हन्तुकामो महायशाः । विव्याध समरे क्रुद्धो बहुभिः कङ्कपत्रिभिः ।।"},
{"c": "9.11", "n": "50", "i": 45765, "v": "अथ भूयो महाराज शरेण नतपर्वणा । युधिष्ठिरं समाजघ्ने सर्वसैन्यस्य पश्यतः ।।"},
{"c": "9.11", "n": "51", "i": 45766, "v": "धर्मराजोऽपि संक्रुद्धो मद्रराजं महायशाः । विव्याध निशितैर्बाणैः कङ्कबर्हिणवाजितैः ।।"},
{"c": "9.11", "n": "52", "i": 45767, "v": "चन्द्रसेनं च सप्तत्या सूतं च नवभिः शरैः । द्रुमसेनं चतुःषष्ट्या निजघान महारथः ।।"},
{"c": "9.11", "n": "53", "i": 45768, "v": "चक्ररक्षे हते शल्यः पाण्डवेन महात्मना । निजघान ततो राजंश्चेदीन्वै पञ्चविंशतिम् ।।"},
{"c": "9.11", "n": "54", "i": 45769, "v": "सात्यकिं पञ्चविंशत्या भीमसेनं च पञ्चभिः । माद्रीपुत्रौ शतेनाजौ विव्याध निशितैः शरैः ।।"},
{"c": "9.11", "n": "55", "i": 45770, "v": "एवं विचरतस्तस्य संग्रामे राजसत्तम । संप्रेषयच्छितान्पार्थः शरानाशीविषोपमान् ।।"},
{"c": "9.11", "n": "56", "i": 45771, "v": "ध्वजाग्रं चास्य समरे कुन्तीपुत्रो युधिष्ठिरः । प्रमुखे वर्तमानस्य भल्लेनापहरद्रथात् ।।"},
{"c": "9.11", "n": "57", "i": 45772, "v": "पाण्डुपुत्रेण वै तस्य केतुं छिन्नं महात्मना । निपतन्तमपश्याम गिरिशृङ्गमिवाहतम् ।।"},
{"c": "9.11", "n": "58", "i": 45773, "v": "ध्वजं निपतितं दृष्ट्वा पाण्डवं च व्यवस्थितम् । संक्रुद्धो मद्रराजोऽभूच्छरवर्षं मुमोच ह ।।"},
{"c": "9.11", "n": "59", "i": 45774, "v": "शल्यः सायकवर्षेण पर्जन्य इव वृष्टिमान् । अभ्यवर्षदमेयात्मा क्षत्रियं क्षत्रियर्षभः ।।"},
{"c": "9.11", "n": "60", "i": 45775, "v": "सात्यकिं भीमसेनं च माद्रीपुत्रौ च पाण्डवौ । एकैकं पञ्चभिर्विद्ध्वा युधिष्ठिरमपीडयत् ।।"},
{"c": "9.11", "n": "61", "i": 45776, "v": "ततो बाणमयं जालं विततं पाण्डवोरसि । अपश्याम महाराज मेघजालमिवोद्गतम् ।।"},
{"c": "9.11", "n": "62", "i": 45777, "v": "तस्य शल्यो रणे क्रुद्धो बाणैः संनतपर्वभिः । दिशः प्रच्छादयामास प्रदिशश्च महारथः ।।"},
{"c": "9.11", "n": "63", "i": 45778, "v": "ततो युधिष्ठिरो राजा बाणजालेन पीडितः । बभूव हृतविक्रान्तो जम्भो वृत्रहणा यथा ।।"},
{"c": "9.12", "t": "संजय उवाच ।"},
{"c": "9.12", "n": "1", "i": 45779, "v": "पीडिते धर्मराजे तु मद्रराजेन मारिष । सात्यकिर्भीमसेनश्च माद्रीपुत्रौ च पाण्डवौ । परिवार्य रथैः शल्यं पीडयामासुराहवे ।।"},
{"c": "9.12", "n": "2", "i": 45780, "v": "तमेकं बहुभिर्दृष्ट्वा पीड्यमानं महारथैः । साधुवादो महाञ्जज्ञे सिद्धाश्चासन्प्रहर्षिताः । आश्चर्यमित्यभाषन्त मुनयश्चापि संगताः ।।"},
{"c": "9.12", "n": "3", "i": 45781, "v": "भीमसेनो रणे शल्यं शल्यभूतं पराक्रमे । एकेन विद्ध्वा बाणेन पुनर्विव्याध सप्तभिः ।।"},
{"c": "9.12", "n": "4", "i": 45782, "v": "सात्यकिश्च शतेनैनं धर्मपुत्रपरीप्सया । मद्रेश्वरमवाकीर्य सिंहनादमथानदत् ।।"},
{"c": "9.12", "n": "5", "i": 45783, "v": "नकुलः पञ्चभिश्चैनं सहदेवश्च सप्तभिः । विद्ध्वा तं तु ततस्तूर्णं पुनर्विव्याध सप्तभिः ।।"},
{"c": "9.12", "n": "6", "i": 45784, "v": "स तु शूरो रणे यत्तः पीडितस्तैर्महारथैः । विकृष्य कार्मुकं घोरं वेगघ्नं भारसाधनम् ।।"},
{"c": "9.12", "n": "7", "i": 45785, "v": "सात्यकिं पञ्चविंशत्या शल्यो विव्याध मारिष । भीमसेनं त्रिसप्तत्या नकुलं सप्तभिस्तथा ।।"},
{"c": "9.12", "n": "8", "i": 45786, "v": "ततः सविशिखं चापं सहदेवस्य धन्विनः । छित्त्वा भल्लेन समरे विव्याधैनं त्रिसप्तभिः ।।"},
{"c": "9.12", "n": "9", "i": 45787, "v": "सहदेवस्तु समरे मातुलं भूरिवर्चसम् । सज्यमन्यद्धनुः कृत्वा पञ्चभिः समताडयत् । शरैराशीविषाकारैर्ज्वलज्ज्वलनसंनिभैः ।।"},
{"c": "9.12", "n": "10", "i": 45788, "v": "सारथिं चास्य समरे शरेणानतपर्वणा । विव्याध भृशसंक्रुद्धस्तं च भूयस्त्रिभिः शरैः ।।"},
{"c": "9.12", "n": "11", "i": 45789, "v": "भीमसेनस्त्रिसप्तत्या सात्यकिर्नवभिः शरैः । धर्मराजस्तथा षष्ट्या गात्रे शल्यं समर्पयत् ।।"},
{"c": "9.12", "n": "12", "i": 45790, "v": "ततः शल्यो महाराज निर्विद्धस्तैर्महारथैः । सुस्राव रुधिरं गात्रैर्गैरिकं पर्वतो यथा ।।"},
{"c": "9.12", "n": "13", "i": 45791, "v": "तांश्च सर्वान्महेष्वासान्पञ्चभिः पञ्चभिः शरैः । विव्याध तरसा राजंस्तदद्भुतमिवाभवत् ।।"},
{"c": "9.12", "n": "14", "i": 45792, "v": "ततोऽपरेण भल्लेन धर्मपुत्रस्य मारिष । धनुश्चिच्छेद समरे सज्यं स सुमहारथः ।।"},
{"c": "9.12", "n": "15", "i": 45793, "v": "अथान्यद्धनुरादाय धर्मपुत्रो महारथः । साश्वसूतध्वजरथं शल्यं प्राच्छादयच्छरैः ।।"},
{"c": "9.12", "n": "16", "i": 45794, "v": "स च्छाद्यमानः समरे धर्मपुत्रस्य सायकैः । युधिष्ठिरमथाविध्यद्दशभिर्निशितैः शरैः ।।"},
{"c": "9.12", "n": "17", "i": 45795, "v": "सात्यकिस्तु ततः क्रुद्धो धर्मपुत्रे शरार्दिते । मद्राणामधिपं शूरं शरौघैः समवारयत् ।।"},
{"c": "9.12", "n": "18", "i": 45796, "v": "स सात्यकेः प्रचिच्छेद क्षुरप्रेण महद्धनुः । भीमसेनमुखांस्तांश्च त्रिभिस्त्रिभिरताडयत् ।।"},
{"c": "9.12", "n": "19", "i": 45797, "v": "तस्य क्रुद्धो महाराज सात्यकिः सत्यविक्रमः । तोमरं प्रेषयामास स्वर्णदण्डं महाधनम् ।।"},
{"c": "9.12", "n": "20", "i": 45798, "v": "भीमसेनोऽथ नाराचं ज्वलन्तमिव पन्नगम् । नकुलः समरे शक्तिं सहदेवो गदां शुभाम् । धर्मराजः शतघ्नीं तु जिघांसुः शल्यमाहवे ।।"},
{"c": "9.12", "n": "21", "i": 45799, "v": "तानापतत एवाशु पञ्चानां वै भुजच्युतान् । सात्यकिप्रहितं शल्यो भल्लैश्चिच्छेद तोमरम् ।।"},
{"c": "9.12", "n": "22", "i": 45800, "v": "भीमेन प्रहितं चापि शरं कनकभूषणम् । द्विधा चिच्छेद समरे कृतहस्तः प्रतापवान् ।।"},
{"c": "9.12", "n": "23", "i": 45801, "v": "नकुलप्रेषितां शक्तिं हेमदण्डां भयावहाम् । गदां च सहदेवेन शरौघैः समवारयत् ।।"},
{"c": "9.12", "n": "24", "i": 45802, "v": "शराभ्यां च शतघ्नीं तां राज्ञश्चिच्छेद भारत । पश्यतां पाण्डुपुत्राणां सिंहनादं ननाद च । नामृष्यत्तं तु शैनेयः शत्रोर्विजयमाहवे ।।"},
{"c": "9.12", "n": "25", "i": 45803, "v": "अथान्यद्धनुरादाय सात्यकिः क्रोधमूर्छितः । द्वाभ्यां मद्रेश्वरं विद्ध्वा सारथिं च त्रिभिः शरैः ।।"},
{"c": "9.12", "n": "26", "i": 45804, "v": "ततः शल्यो महाराज सर्वांस्तान्दशभिः शरैः । विव्याध सुभृशं क्रुद्धस्तोत्त्रैरिव महाद्विपान् ।।"},
{"c": "9.12", "n": "27", "i": 45805, "v": "ते वार्यमाणाः समरे मद्रराज्ञा महारथाः । न शेकुः प्रमुखे स्थातुं तस्य शत्रुनिषूदनाः ।।"},
{"c": "9.12", "n": "28", "i": 45806, "v": "ततो दुर्योधनो राजा दृष्ट्वा शल्यस्य विक्रमम् । निहतान्पाण्डवान्मेने पाञ्चालानथ सृञ्जयान् ।।"},
{"c": "9.12", "n": "29", "i": 45807, "v": "ततो राजन्महाबाहुर्भीमसेनः प्रतापवान् । संत्यज्य मनसा प्राणान्मद्राधिपमयोधयत् ।।"},
{"c": "9.12", "n": "30", "i": 45808, "v": "नकुलः सहदेवश्च सात्यकिश्च महारथः । परिवार्य तदा शल्यं समन्ताद्व्यकिरञ्शरैः ।।"},
{"c": "9.12", "n": "31", "i": 45809, "v": "स चतुर्भिर्महेष्वासैः पाण्डवानां महारथैः । वृतस्तान्योधयामास मद्रराजः प्रतापवान् ।।"},
{"c": "9.12", "n": "32", "i": 45810, "v": "तस्य धर्मसुतो राजन्क्षुरप्रेण महाहवे । चक्ररक्षं जघानाशु मद्रराजस्य पार्थिव ।।"},
{"c": "9.12", "n": "33", "i": 45811, "v": "तस्मिंस्तु निहते शूरे चक्ररक्षे महारथे । मद्रराजोऽतिबलवान्सैनिकानास्तृणोच्छरैः ।।"},
{"c": "9.12", "n": "34", "i": 45812, "v": "समाच्छन्नांस्ततस्तांस्तु राजन्वीक्ष्य स सैनिकान् । चिन्तयामास समरे धर्मराजो युधिष्ठिरः ।।"},
{"c": "9.12", "n": "35", "i": 45813, "v": "कथं नु न भवेत्सत्यं तन्माधववचो महत् । न हि क्रुद्धो रणे राजा क्षपयेत बलं मम ।।"},
{"c": "9.12", "n": "36", "i": 45814, "v": "ततः सरथनागाश्वाः पाण्डवाः पाण्डुपूर्वज । मद्रेश्वरं समासेदुः पीडयन्तः समन्ततः ।।"},
{"c": "9.12", "n": "37", "i": 45815, "v": "नानाशस्त्रौघबहुलां शस्त्रवृष्टिं समुत्थिताम् । व्यधमत्समरे राजन्महाभ्राणीव मारुतः ।।"},
{"c": "9.12", "n": "38", "i": 45816, "v": "ततः कनकपुङ्खां तां शल्यक्षिप्तां वियद्गताम् । शरवृष्टिमपश्याम शलभानामिवाततिम् ।।"},
{"c": "9.12", "n": "39", "i": 45817, "v": "ते शरा मद्रराजेन प्रेषिता रणमूर्धनि । संपतन्तः स्म दृश्यन्ते शलभानां व्रजा इव ।।"},
{"c": "9.12", "n": "40", "i": 45818, "v": "मद्रराजधनुर्मुक्तैः शरैः कनकभूषणैः । निरन्तरमिवाकाशं संबभूव जनाधिप ।।"},
{"c": "9.12", "n": "41", "i": 45819, "v": "न पाण्डवानां नास्माकं तत्र कश्चिद्व्यदृश्यत । बाणान्धकारे महति कृते तत्र महाभये ।।"},
{"c": "9.12", "n": "42", "i": 45820, "v": "मद्रराजेन बलिना लाघवाच्छरवृष्टिभिः । लोड्यमानं तथा दृष्ट्वा पाण्डवानां बलार्णवम् । विस्मयं परमं जग्मुर्देवगन्धर्वदानवाः ।।"},
{"c": "9.12", "n": "43", "i": 45821, "v": "स तु तान्सर्वतो यत्ताञ्शरैः संपीड्य मारिष । धर्मराजमवच्छाद्य सिंहवद्व्यनदन्मुहुः ।।"},
{"c": "9.12", "n": "44", "i": 45822, "v": "ते छन्नाः समरे तेन पाण्डवानां महारथाः । न शेकुस्तं तदा युद्धे प्रत्युद्यातुं महारथम् ।।"},
{"c": "9.12", "n": "45", "i": 45823, "v": "धर्मराजपुरोगास्तु भीमसेनमुखा रथाः । न जहुः समरे शूरं शल्यमाहवशोभिनम् ।।"},
{"c": "9.13", "t": "संजय उवाच ।"},
{"c": "9.13", "n": "1", "i": 45824, "v": "अर्जुनो द्रौणिना विद्धो युद्धे बहुभिरायसैः । तस्य चानुचरैः शूरैस्त्रिगर्तानां महारथैः । द्रौणिं विव्याध समरे त्रिभिरेव शिलीमुखैः ।।"},
{"c": "9.13", "n": "2", "i": 45825, "v": "तथेतरान्महेष्वासान्द्वाभ्यां द्वाभ्यां धनंजयः । भूयश्चैव महाबाहुः शरवर्षैरवाकिरत् ।।"},
{"c": "9.13", "n": "3", "i": 45826, "v": "शरकण्टकितास्ते तु तावका भरतर्षभ । न जहुः समरे पार्थं वध्यमानाः शितैः शरैः ।।"},
{"c": "9.13", "n": "4", "i": 45827, "v": "तेऽर्जुनं रथवंशेन द्रोणपुत्रपुरोगमाः । अयोधयन्त समरे परिवार्य महारथाः ।।"},
{"c": "9.13", "n": "5", "i": 45828, "v": "तैस्तु क्षिप्ताः शरा राजन्कार्तस्वरविभूषिताः । अर्जुनस्य रथोपस्थं पूरयामासुरञ्जसा ।।"},
{"c": "9.13", "n": "6", "i": 45829, "v": "तथा कृष्णौ महेष्वासौ वृषभौ सर्वधन्विनाम् । शरैर्वीक्ष्य वितुन्नाङ्गौ प्रहृष्टौ युद्धदुर्मदौ ।।"},
{"c": "9.13", "n": "7", "i": 45830, "v": "कूबरं रथचक्राणि ईषा योक्त्राणि चाभिभो । युगं चैवानुकर्षं च शरभूतमभूत्तदा ।।"},
{"c": "9.13", "n": "8", "i": 45831, "v": "नैतादृशं दृष्टपूर्वं राजन्नैव च नः श्रुतम् । यादृशं तत्र पार्थस्य तावकाः संप्रचक्रिरे ।।"},
{"c": "9.13", "n": "9", "i": 45832, "v": "स रथः सर्वतो भाति चित्रपुङ्खैः शितैः शरैः । उल्काशतैः संप्रदीप्तं विमानमिव भूतले ।।"},
{"c": "9.13", "n": "10", "i": 45833, "v": "ततोऽर्जुनो महाराज शरैः संनतपर्वभिः । अवाकिरत्तां पृतनां मेघो वृष्ट्या यथाचलम् ।।"},
{"c": "9.13", "n": "11", "i": 45834, "v": "ते वध्यमानाः समरे पार्थनामाङ्कितैः शरैः । पार्थभूतममन्यन्त प्रेक्षमाणास्तथाविधम् ।।"},
{"c": "9.13", "n": "12", "i": 45835, "v": "ततोऽद्भुतशरज्वालो धनुःशब्दानिलो महान् । सेनेन्धनं ददाहाशु तावकं पार्थपावकः ।।"},
{"c": "9.13", "n": "13", "i": 45836, "v": "चक्राणां पततां चैव युगानां च धरातले । तूणीराणां पताकानां ध्वजानां च रथैः सह ।।"},
{"c": "9.13", "n": "14", "i": 45837, "v": "ईषाणामनुकर्षाणां त्रिवेणूनां च भारत । अक्षाणामथ योक्त्राणां प्रतोदानां च सर्वशः ।।"},
{"c": "9.13", "n": "15", "i": 45838, "v": "शिरसां पततां चैव कुण्डलोष्णीषधारिणाम् । भुजानां च महाराज स्कन्धानां च समन्ततः ।।"},
{"c": "9.13", "n": "16", "i": 45839, "v": "छत्राणां व्यजनैः सार्धं मुकुटानां च राशयः । समदृश्यन्त पार्थस्य रथमार्गेषु भारत ।।"},
{"c": "9.13", "n": "17", "i": 45840, "v": "अगम्यरूपा पृथिवी मांसशोणितकर्दमा । बभूव भरतश्रेष्ठ रुद्रस्याक्रीडनं यथा । भीरूणां त्रासजननी शूराणां हर्षवर्धनी ।।"},
{"c": "9.13", "n": "18", "i": 45841, "v": "हत्वा तु समरे पार्थः सहस्रे द्वे परंतप । रथानां सवरूथानां विधूमोऽग्निरिव ज्वलन् ।।"},
{"c": "9.13", "n": "19", "i": 45842, "v": "यथा हि भगवानग्निर्जगद्दग्ध्वा चराचरम् । विधूमो दृश्यते राजंस्तथा पार्थो महारथः ।।"},
{"c": "9.13", "n": "20", "i": 45843, "v": "द्रौणिस्तु समरे दृष्ट्वा पाण्डवस्य पराक्रमम् । रथेनातिपताकेन पाण्डवं प्रत्यवारयत् ।।"},
{"c": "9.13", "n": "21", "i": 45844, "v": "तावुभौ पुरुषव्याघ्रौ श्वेताश्वौ धन्विनां वरौ । समीयतुस्तदा तूर्णं परस्परवधैषिणौ ।।"},
{"c": "9.13", "n": "22", "i": 45845, "v": "तयोरासीन्महाराज बाणवर्षं सुदारुणम् । जीमूतानां यथा वृष्टिस्तपान्ते भरतर्षभ ।।"},
{"c": "9.13", "n": "23", "i": 45846, "v": "अन्योन्यस्पर्धिनौ तौ तु शरैः संनतपर्वभिः । ततक्षतुर्मृधेऽन्योन्यं शृङ्गाभ्यां वृषभाविव ।।"},
{"c": "9.13", "n": "24", "i": 45847, "v": "तयोर्युद्धं महाराज चिरं सममिवाभवत् । अस्त्राणां संगमश्चैव घोरस्तत्राभवन्महान् ।।"},
{"c": "9.13", "n": "25", "i": 45848, "v": "ततोऽर्जुनं द्वादशभी रुक्मपुङ्खैः सुतेजनैः । वासुदेवं च दशभिर्द्रौणिर्विव्याध भारत ।।"},
{"c": "9.13", "n": "26", "i": 45849, "v": "ततः प्रहस्य बीभत्सुर्व्याक्षिपद्गाण्डिवं धनुः । मानयित्वा मुहूर्तं च गुरुपुत्रं महाहवे ।।"},
{"c": "9.13", "n": "27", "i": 45850, "v": "व्यश्वसूतरथं चक्रे सव्यसाची महारथः । मृदुपूर्वं ततश्चैनं त्रिभिर्विव्याध सायकैः ।।"},
{"c": "9.13", "n": "28", "i": 45851, "v": "हताश्वे तु रथे तिष्ठन्द्रोणपुत्रस्त्वयस्मयम् । मुसलं पाण्डुपुत्राय चिक्षेप परिघोपमम् ।।"},
{"c": "9.13", "n": "29", "i": 45852, "v": "तमापतन्तं सहसा हेमपट्टविभूषितम् । चिच्छेद सप्तधा वीरः पार्थः शत्रुनिबर्हणः ।।"},
{"c": "9.13", "n": "30", "i": 45853, "v": "स च्छिन्नं मुसलं दृष्ट्वा द्रौणिः परमकोपनः । आददे परिघं घोरं नगेन्द्रशिखरोपमम् । चिक्षेप चैव पार्थाय द्रौणिर्युद्धविशारदः ।।"},
{"c": "9.13", "n": "31", "i": 45854, "v": "तमन्तकमिव क्रुद्धं परिघं प्रेक्ष्य पाण्डवः । अर्जुनस्त्वरितो जघ्ने पञ्चभिः सायकोत्तमैः ।।"},
{"c": "9.13", "n": "32", "i": 45855, "v": "स च्छिन्नः पतितो भूमौ पार्थबाणैर्महाहवे । दारयन्पृथिवीन्द्राणां मनः शब्देन भारत ।।"},
{"c": "9.13", "n": "33", "i": 45856, "v": "ततोऽपरैस्त्रिभिर्बाणैर्द्रौणिं विव्याध पाण्डवः । सोऽतिविद्धो बलवता पार्थेन सुमहाबलः । न संभ्रान्तस्तदा द्रौणिः पौरुषे स्वे व्यवस्थितः ।।"},
{"c": "9.13", "n": "34", "i": 45857, "v": "सुधर्मा तु ततो राजन्भारद्वाजं महारथम् । अवाकिरच्छरव्रातैः सर्वक्षत्रस्य पश्यतः ।।"},
{"c": "9.13", "n": "35", "i": 45858, "v": "ततस्तु सुरथोऽप्याजौ पाञ्चालानां महारथः । रथेन मेघघोषेण द्रौणिमेवाभ्यधावत ।।"},
{"c": "9.13", "n": "36", "i": 45859, "v": "विकर्षन्वै धनुः श्रेष्ठं सर्वभारसहं दृढम् । ज्वलनाशीविषनिभैः शरैश्चैनमवाकिरत् ।।"},
{"c": "9.13", "n": "37", "i": 45860, "v": "सुरथं तु ततः क्रुद्धमापतन्तं महारथम् । चुकोप समरे द्रौणिर्दण्डाहत इवोरगः ।।"},
{"c": "9.13", "n": "38", "i": 45861, "v": "त्रिशिखां भ्रुकुटीं कृत्वा सृक्किणी परिलेलिहन् । उद्वीक्ष्य सुरथं रोषाद्धनुर्ज्यामवमृज्य च । मुमोच तीक्ष्णं नाराचं यमदण्डसमद्युतिम् ।।"},
{"c": "9.13", "n": "39", "i": 45862, "v": "स तस्य हृदयं भित्त्वा प्रविवेशातिवेगतः । शक्राशनिरिवोत्सृष्टा विदार्य धरणीतलम् ।।"},
{"c": "9.13", "n": "40", "i": 45863, "v": "ततस्तं पतितं भूमौ नाराचेन समाहतम् । वज्रेणेव यथा शृङ्गं पर्वतस्य महाधनम् ।।"},
{"c": "9.13", "n": "41", "i": 45864, "v": "तस्मिंस्तु निहते वीरे द्रोणपुत्रः प्रतापवान् । आरुरोह रथं तूर्णं तमेव रथिनां वरः ।।"},
{"c": "9.13", "n": "42", "i": 45865, "v": "ततः सज्जो महाराज द्रौणिराहवदुर्मदः । अर्जुनं योधयामास संशप्तकवृतो रणे ।।"},
{"c": "9.13", "n": "43", "i": 45866, "v": "तत्र युद्धं महच्चासीदर्जुनस्य परैः सह । मध्यंदिनगते सूर्ये यमराष्ट्रविवर्धनम् ।।"},
{"c": "9.13", "n": "44", "i": 45867, "v": "तत्राश्चर्यमपश्याम दृष्ट्वा तेषां पराक्रमम् । यदेको युगपद्वीरान्समयोधयदर्जुनः ।।"},
{"c": "9.13", "n": "45", "i": 45868, "v": "विमर्दस्तु महानासीदर्जुनस्य परैः सह । शतक्रतोर्यथा पूर्वं महत्या दैत्यसेनया ।।"},
{"c": "9.14", "t": "संजय उवाच ।"},
{"c": "9.14", "n": "1", "i": 45869, "v": "दुर्योधनो महाराज धृष्टद्युम्नश्च पार्षतः । चक्रतुः सुमहद्युद्धं शरशक्तिसमाकुलम् ।।"},
{"c": "9.14", "n": "2", "i": 45870, "v": "तयोरासन्महाराज शरधाराः सहस्रशः । अम्बुदानां यथा काले जलधाराः समन्ततः ।।"},
{"c": "9.14", "n": "3", "i": 45871, "v": "राजा तु पार्षतं विद्ध्वा शरैः पञ्चभिरायसैः । द्रोणहन्तारमुग्रेषुः पुनर्विव्याध सप्तभिः ।।"},
{"c": "9.14", "n": "4", "i": 45872, "v": "धृष्टद्युम्नस्तु समरे बलवान्दृढविक्रमः । सप्तत्या विशिखानां वै दुर्योधनमपीडयत् ।।"},
{"c": "9.14", "n": "5", "i": 45873, "v": "पीडितं प्रेक्ष्य राजानं सोदर्या भरतर्षभ । महत्या सेनया सार्धं परिवव्रुः स्म पार्षतम् ।।"},
{"c": "9.14", "n": "6", "i": 45874, "v": "स तैः परिवृतः शूरैः सर्वतोऽतिरथैर्भृशम् । व्यचरत्समरे राजन्दर्शयन्हस्तलाघवम् ।।"},
{"c": "9.14", "n": "7", "i": 45875, "v": "शिखण्डी कृतवर्माणं गौतमं च महारथम् । प्रभद्रकैः समायुक्तो योधयामास धन्विनौ ।।"},
{"c": "9.14", "n": "8", "i": 45876, "v": "तत्रापि सुमहद्युद्धं घोररूपं विशां पते । प्राणान्संत्यजतां युद्धे प्राणद्यूताभिदेवने ।।"},
{"c": "9.14", "n": "9", "i": 45877, "v": "शल्यस्तु शरवर्षाणि विमुञ्चन्सर्वतोदिशम् । पाण्डवान्पीडयामास ससात्यकिवृकोदरान् ।।"},
{"c": "9.14", "n": "10", "i": 45878, "v": "तथोभौ च यमौ युद्धे यमतुल्यपराक्रमौ । योधयामास राजेन्द्र वीर्येण च बलेन च ।।"},
{"c": "9.14", "n": "11", "i": 45879, "v": "शल्यसायकनुन्नानां पाण्डवानां महामृधे । त्रातारं नाध्यगच्छन्त केचित्तत्र महारथाः ।।"},
{"c": "9.14", "n": "12", "i": 45880, "v": "ततस्तु नकुलः शूरो धर्मराजे प्रपीडिते । अभिदुद्राव वेगेन मातुलं माद्रिनन्दनः ।।"},
{"c": "9.14", "n": "13", "i": 45881, "v": "संछाद्य समरे शल्यं नकुलः परवीरहा । विव्याध चैनं दशभिः स्मयमानः स्तनान्तरे ।।"},
{"c": "9.14", "n": "14", "i": 45882, "v": "सर्वपारशवैर्बाणैः कर्मारपरिमार्जितैः । स्वर्णपुङ्खैः शिलाधौतैर्धनुर्यन्त्रप्रचोदितैः ।।"},
{"c": "9.14", "n": "15", "i": 45883, "v": "शल्यस्तु पीडितस्तेन स्वस्रीयेण महात्मना । नकुलं पीडयामास पत्रिभिर्नतपर्वभिः ।।"},
{"c": "9.14", "n": "16", "i": 45884, "v": "ततो युधिष्ठिरो राजा भीमसेनोऽथ सात्यकिः । सहदेवश्च माद्रेयो मद्रराजमुपाद्रवन् ।।"},
{"c": "9.14", "n": "17", "i": 45885, "v": "तानापतत एवाशु पूरयानान्रथस्वनैः । दिशश्च प्रदिशश्चैव कम्पयानांश्च मेदिनीम् । प्रतिजग्राह समरे सेनापतिरमित्रजित् ।।"},
{"c": "9.14", "n": "18", "i": 45886, "v": "युधिष्ठिरं त्रिभिर्विद्ध्वा भीमसेनं च सप्तभिः । सात्यकिं च शतेनाजौ सहदेवं त्रिभिः शरैः ।।"},
{"c": "9.14", "n": "19", "i": 45887, "v": "ततस्तु सशरं चापं नकुलस्य महात्मनः । मद्रेश्वरः क्षुरप्रेण तदा चिच्छेद मारिष । तदशीर्यत विच्छिन्नं धनुः शल्यस्य सायकैः ।।"},
{"c": "9.14", "n": "20", "i": 45888, "v": "अथान्यद्धनुरादाय माद्रीपुत्रो महारथः । मद्रराजरथं तूर्णं पूरयामास पत्रिभिः ।।"},
{"c": "9.14", "n": "21", "i": 45889, "v": "युधिष्ठिरस्तु मद्रेशं सहदेवश्च मारिष । दशभिर्दशभिर्बाणैरुरस्येनमविध्यताम् ।।"},
{"c": "9.14", "n": "22", "i": 45890, "v": "भीमसेनस्ततः षष्ट्या सात्यकिर्नवभिः शरैः । मद्रराजमभिद्रुत्य जघ्नतुः कङ्कपत्रिभिः ।।"},
{"c": "9.14", "n": "23", "i": 45891, "v": "मद्रराजस्ततः क्रुद्धः सात्यकिं नवभिः शरैः । विव्याध भूयः सप्तत्या शराणां नतपर्वणाम् ।।"},
{"c": "9.14", "n": "24", "i": 45892, "v": "अथास्य सशरं चापं मुष्टौ चिच्छेद मारिष । हयांश्च चतुरः संख्ये प्रेषयामास मृत्यवे ।।"},
{"c": "9.14", "n": "25", "i": 45893, "v": "विरथं सात्यकिं कृत्वा मद्रराजो महाबलः । विशिखानां शतेनैनमाजघान समन्ततः ।।"},
{"c": "9.14", "n": "26", "i": 45894, "v": "माद्रीपुत्रौ तु संरब्धौ भीमसेनं च पाण्डवम् । युधिष्ठिरं च कौरव्य विव्याध दशभिः शरैः ।।"},
{"c": "9.14", "n": "27", "i": 45895, "v": "तत्राद्भुतमपश्याम मद्रराजस्य पौरुषम् । यदेनं सहिताः पार्था नाभ्यवर्तन्त संयुगे ।।"},
{"c": "9.14", "n": "28", "i": 45896, "v": "अथान्यं रथमास्थाय सात्यकिः सत्यविक्रमः । पीडितान्पाण्डवान्दृष्ट्वा मद्रराजवशं गतान् । अभिदुद्राव वेगेन मद्राणामधिपं बली ।।"},
{"c": "9.14", "n": "29", "i": 45897, "v": "आपतन्तं रथं तस्य शल्यः समितिशोभनः । प्रत्युद्ययौ रथेनैव मत्तो मत्तमिव द्विपम् ।।"},
{"c": "9.14", "n": "30", "i": 45898, "v": "स संनिपातस्तुमुलो बभूवाद्भुतदर्शनः । सात्यकेश्चैव शूरस्य मद्राणामधिपस्य च । यादृशो वै पुरा वृत्तः शम्बरामरराजयोः ।।"},
{"c": "9.14", "n": "31", "i": 45899, "v": "सात्यकिः प्रेक्ष्य समरे मद्रराजं व्यवस्थितम् । विव्याध दशभिर्बाणैस्तिष्ठ तिष्ठेति चाब्रवीत् ।।"},
{"c": "9.14", "n": "32", "i": 45900, "v": "मद्रराजस्तु सुभृशं विद्धस्तेन महात्मना । सात्यकिं प्रतिविव्याध चित्रपुङ्खैः शितैः शरैः ।।"},
{"c": "9.14", "n": "33", "i": 45901, "v": "ततः पार्था महेष्वासाः सात्वताभिसृतं नृपम् । अभ्यद्रवन्रथैस्तूर्णं मातुलं वधकाम्यया ।।"},
{"c": "9.14", "n": "34", "i": 45902, "v": "तत आसीत्परामर्दस्तुमुलः शोणितोदकः । शूराणां युध्यमानानां सिंहानामिव नर्दताम् ।।"},
{"c": "9.14", "n": "35", "i": 45903, "v": "तेषामासीन्महाराज व्यतिक्षेपः परस्परम् । सिंहानामामिषेप्सूनां कूजतामिव संयुगे ।।"},
{"c": "9.14", "n": "36", "i": 45904, "v": "तेषां बाणसहस्रौघैराकीर्णा वसुधाभवत् । अन्तरिक्षं च सहसा बाणभूतमभूत्तदा ।।"},
{"c": "9.14", "n": "37", "i": 45905, "v": "शरान्धकारं बहुधा कृतं तत्र समन्ततः । अभ्रच्छायेव संजज्ञे शरैर्मुक्तैर्महात्मभिः ।।"},
{"c": "9.14", "n": "38", "i": 45906, "v": "तत्र राजञ्शरैर्मुक्तैर्निर्मुक्तैरिव पन्नगैः । स्वर्णपुङ्खैः प्रकाशद्भिर्व्यरोचन्त दिशस्तथा ।।"},
{"c": "9.14", "n": "39", "i": 45907, "v": "तत्राद्भुतं परं चक्रे शल्यः शत्रुनिबर्हणः । यदेकः समरे शूरो योधयामास वै बहून् ।।"},
{"c": "9.14", "n": "40", "i": 45908, "v": "मद्रराजभुजोत्सृष्टैः कङ्कबर्हिणवाजितैः । संपतद्भिः शरैर्घोरैरवाकीर्यत मेदिनी ।।"},
{"c": "9.14", "n": "41", "i": 45909, "v": "तत्र शल्यरथं राजन्विचरन्तं महाहवे । अपश्याम यथा पूर्वं शक्रस्यासुरसंक्षये ।।"},
{"c": "9.15", "t": "संजय उवाच ।"},
{"c": "9.15", "n": "1", "i": 45910, "v": "ततः सैन्यास्तव विभो मद्रराजपुरस्कृताः । पुनरभ्यद्रवन्पार्थान्वेगेन महता रणे ।।"},
{"c": "9.15", "n": "2", "i": 45911, "v": "पीडितास्तावकाः सर्वे प्रधावन्तो रणोत्कटाः । क्षणेनैव च पार्थांस्ते बहुत्वात्समलोडयन् ।।"},
{"c": "9.15", "n": "3", "i": 45912, "v": "ते वध्यमानाः कुरुभिः पाण्डवा नावतस्थिरे । निवार्यमाणा भीमेन पश्यतोः कृष्णपार्थयोः ।।"},
{"c": "9.15", "n": "4", "i": 45913, "v": "ततो धनंजयः क्रुद्धः कृपं सह पदानुगैः । अवाकिरच्छरौघेण कृतवर्माणमेव च ।।"},
{"c": "9.15", "n": "5", "i": 45914, "v": "शकुनिं सहदेवस्तु सहसैन्यमवारयत् । नकुलः पार्श्वतः स्थित्वा मद्रराजमवैक्षत ।।"},
{"c": "9.15", "n": "6", "i": 45915, "v": "द्रौपदेया नरेन्द्रांश्च भूयिष्ठं समवारयन् । द्रोणपुत्रं च पाञ्चाल्यः शिखण्डी समवारयत् ।।"},
{"c": "9.15", "n": "7", "i": 45916, "v": "भीमसेनस्तु राजानं गदापाणिरवारयत् । शल्यं तु सह सैन्येन कुन्तीपुत्रो युधिष्ठिरः ।।"},
{"c": "9.15", "n": "8", "i": 45917, "v": "ततः समभवद्युद्धं संसक्तं तत्र तत्र ह । तावकानां परेषां च संग्रामेष्वनिवर्तिनाम् ।।"},
{"c": "9.15", "n": "9", "i": 45918, "v": "तत्र पश्यामहे कर्म शल्यस्यातिमहद्रणे । यदेकः सर्वसैन्यानि पाण्डवानामयुध्यत ।।"},
{"c": "9.15", "n": "10", "i": 45919, "v": "व्यदृश्यत तदा शल्यो युधिष्ठिरसमीपतः । रणे चन्द्रमसोऽभ्याशे शनैश्चर इव ग्रहः ।।"},
{"c": "9.15", "n": "11", "i": 45920, "v": "पीडयित्वा तु राजानं शरैराशीविषोपमैः । अभ्यधावत्पुनर्भीमं शरवर्षैरवाकिरत् ।।"},
{"c": "9.15", "n": "12", "i": 45921, "v": "तस्य तल्लाघवं दृष्ट्वा तथैव च कृतास्त्रताम् । अपूजयन्ननीकानि परेषां तावकानि च ।।"},
{"c": "9.15", "n": "13", "i": 45922, "v": "पीड्यमानास्तु शल्येन पाण्डवा भृशविक्षताः । प्राद्रवन्त रणं हित्वा क्रोशमाने युधिष्ठिरे ।।"},
{"c": "9.15", "n": "14", "i": 45923, "v": "वध्यमानेष्वनीकेषु मद्रराजेन पाण्डवः । अमर्षवशमापन्नो धर्मराजो युधिष्ठिरः । ततः पौरुषमास्थाय मद्रराजमपीडयत् ।।"},
{"c": "9.15", "n": "15", "i": 45924, "v": "जयो वास्तु वधो वेति कृतबुद्धिर्महारथः । समाहूयाब्रवीत्सर्वान्भ्रातॄन्कृष्णं च माधवम् ।।"},
{"c": "9.15", "n": "16", "i": 45925, "v": "भीष्मो द्रोणश्च कर्णश्च ये चान्ये पृथिवीक्षितः । कौरवार्थे पराक्रान्ताः संग्रामे निधनं गताः ।।"},
{"c": "9.15", "n": "17", "i": 45926, "v": "यथाभागं यथोत्साहं भवन्तः कृतपौरुषाः । भागोऽवशिष्ट एकोऽयं मम शल्यो महारथः ।।"},
{"c": "9.15", "n": "18", "i": 45927, "v": "सोऽहमद्य युधा जेतुमाशंसे मद्रकेश्वरम् । तत्र यन्मानसं मह्यं तत्सर्वं निगदामि वः ।।"},
{"c": "9.15", "n": "19", "i": 45928, "v": "चक्ररक्षाविमौ शूरौ मम माद्रवतीसुतौ । अजेयौ वासवेनापि समरे वीरसंमतौ ।।"},
{"c": "9.15", "n": "20", "i": 45929, "v": "साध्विमौ मातुलं युद्धे क्षत्रधर्मपुरस्कृतौ । मदर्थं प्रतियुध्येतां मानार्हौ सत्यसंगरौ ।।"},
{"c": "9.15", "n": "21", "i": 45930, "v": "मां वा शल्यो रणे हन्ता तं वाहं भद्रमस्तु वः । इति सत्यामिमां वाणीं लोकवीरा निबोधत ।।"},
{"c": "9.15", "n": "22", "i": 45931, "v": "योत्स्येऽहं मातुलेनाद्य क्षत्रधर्मेण पार्थिवाः । स्वयं समभिसंधाय विजयायेतराय वा ।।"},
{"c": "9.15", "n": "23", "i": 45932, "v": "तस्य मेऽभ्यधिकं शस्त्रं सर्वोपकरणानि च । संयुञ्जन्तु रणे क्षिप्रं शास्त्रवद्रथयोजकाः ।।"},
{"c": "9.15", "n": "24", "i": 45933, "v": "शैनेयो दक्षिणं चक्रं धृष्टद्युम्नस्तथोत्तरम् । पृष्ठगोपो भवत्वद्य मम पार्थो धनंजयः ।।"},
{"c": "9.15", "n": "25", "i": 45934, "v": "पुरःसरो ममाद्यास्तु भीमः शस्त्रभृतां वरः । एवमभ्यधिकः शल्याद्भविष्यामि महामृधे ।।"},
{"c": "9.15", "n": "26", "i": 45935, "v": "एवमुक्तास्तथा चक्रुः सर्वे राज्ञः प्रियैषिणः । ततः प्रहर्षः सैन्यानां पुनरासीत्तदा नृप ।।"},
{"c": "9.15", "n": "27", "i": 45936, "v": "पाञ्चालानां सोमकानां मत्स्यानां च विशेषतः । प्रतिज्ञां तां च संग्रामे धर्मराजस्य पूरयन् ।।"},
{"c": "9.15", "n": "28", "i": 45937, "v": "ततः शङ्खांश्च भेरीश्च शतशश्चैव पुष्करान् । अवादयन्त पाञ्चालाः सिंहनादांश्च नेदिरे ।।"},
{"c": "9.15", "n": "29", "i": 45938, "v": "तेऽभ्यधावन्त संरब्धा मद्रराजं तरस्विनः । महता हर्षजेनाथ नादेन कुरुपुंगवाः ।।"},
{"c": "9.15", "n": "30", "i": 45939, "v": "ह्रादेन गजघण्टानां शङ्खानां निनदेन च । तूर्यशब्देन महता नादयन्तश्च मेदिनीम् ।।"},
{"c": "9.15", "n": "31", "i": 45940, "v": "तान्प्रत्यगृह्णात्पुत्रस्ते मद्रराजश्च वीर्यवान् । महामेघानिव बहूञ्शैलावस्तोदयावुभौ ।।"},
{"c": "9.15", "n": "32", "i": 45941, "v": "शल्यस्तु समरश्लाघी धर्मराजमरिंदमम् । ववर्ष शरवर्षेण वर्षेण मघवानिव ।।"},
{"c": "9.15", "n": "33", "i": 45942, "v": "तथैव कुरुराजोऽपि प्रगृह्य रुचिरं धनुः । द्रोणोपदेशान्विविधान्दर्शयानो महामनाः ।।"},
{"c": "9.15", "n": "34", "i": 45943, "v": "ववर्ष शरवर्षाणि चित्रं लघु च सुष्ठु च । न चास्य विवरं कश्चिद्ददर्श चरतो रणे ।।"},
{"c": "9.15", "n": "35", "i": 45944, "v": "तावुभौ विविधैर्बाणैस्ततक्षाते परस्परम् । शार्दूलावामिषप्रेप्सू पराक्रान्ताविवाहवे ।।"},
{"c": "9.15", "n": "36", "i": 45945, "v": "भीमस्तु तव पुत्रेण रणशौण्डेन संगतः । पाञ्चाल्यः सात्यकिश्चैव माद्रीपुत्रौ च पाण्डवौ । शकुनिप्रमुखान्वीरान्प्रत्यगृह्णन्समन्ततः ।।"},
{"c": "9.15", "n": "37", "i": 45946, "v": "तदासीत्तुमुलं युद्धं पुनरेव जयैषिणाम् । तावकानां परेषां च राजन्दुर्मन्त्रिते तव ।।"},
{"c": "9.15", "n": "38", "i": 45947, "v": "दुर्योधनस्तु भीमस्य शरेणानतपर्वणा । चिच्छेदादिश्य संग्रामे ध्वजं हेमविभूषितम् ।।"},
{"c": "9.15", "n": "39", "i": 45948, "v": "सकिङ्किणीकजालेन महता चारुदर्शनः । पपात रुचिरः सिंहो भीमसेनस्य नानदन् ।।"},
{"c": "9.15", "n": "40", "i": 45949, "v": "पुनश्चास्य धनुश्चित्रं गजराजकरोपमम् । क्षुरेण शितधारेण प्रचकर्त नराधिपः ।।"},
{"c": "9.15", "n": "41", "i": 45950, "v": "स च्छिन्नधन्वा तेजस्वी रथशक्त्या सुतं तव । बिभेदोरसि विक्रम्य स रथोपस्थ आविशत् ।।"},
{"c": "9.15", "n": "42", "i": 45951, "v": "तस्मिन्मोहमनुप्राप्ते पुनरेव वृकोदरः । यन्तुरेव शिरः कायात्क्षुरप्रेणाहरत्तदा ।।"},
{"c": "9.15", "n": "43", "i": 45952, "v": "हतसूता हयास्तस्य रथमादाय भारत । व्यद्रवन्त दिशो राजन्हाहाकारस्तदाभवत् ।।"},
{"c": "9.15", "n": "44", "i": 45953, "v": "तमभ्यधावत्त्राणार्थं द्रोणपुत्रो महारथः । कृपश्च कृतवर्मा च पुत्रं तेऽभिपरीप्सवः ।।"},
{"c": "9.15", "n": "45", "i": 45954, "v": "तस्मिन्विलुलिते सैन्ये त्रस्तास्तस्य पदानुगाः । गाण्डीवधन्वा विस्फार्य धनुस्तानहनच्छरैः ।।"},
{"c": "9.15", "n": "46", "i": 45955, "v": "युधिष्ठिरस्तु मद्रेशमभ्यधावदमर्षितः । स्वयं संचोदयन्नश्वान्दन्तवर्णान्मनोजवान् ।।"},
{"c": "9.15", "n": "47", "i": 45956, "v": "तत्राद्भुतमपश्याम कुन्तीपुत्रे युधिष्ठिरे । पुरा भूत्वा मृदुर्दान्तो यत्तदा दारुणोऽभवत् ।।"},
{"c": "9.15", "n": "48", "i": 45957, "v": "विवृताक्षश्च कौन्तेयो वेपमानश्च मन्युना । चिच्छेद योधान्निशितैः शरैः शतसहस्रशः ।।"},
{"c": "9.15", "n": "49", "i": 45958, "v": "यां यां प्रत्युद्ययौ सेनां तां तां ज्येष्ठः स पाण्डवः । शरैरपातयद्राजन्गिरीन्वज्रैरिवोत्तमैः ।।"},
{"c": "9.15", "n": "50", "i": 45959, "v": "साश्वसूतध्वजरथान्रथिनः पातयन्बहून् । आक्रीडदेको बलवान्पवनस्तोयदानिव ।।"},
{"c": "9.15", "n": "51", "i": 45960, "v": "साश्वारोहांश्च तुरगान्पत्तींश्चैव सहस्रशः । व्यपोथयत संग्रामे क्रुद्धो रुद्रः पशूनिव ।।"},
{"c": "9.15", "n": "52", "i": 45961, "v": "शून्यमायोधनं कृत्वा शरवर्षैः समन्ततः । अभ्यद्रवत मद्रेशं तिष्ठ शल्येति चाब्रवीत् ।।"},
{"c": "9.15", "n": "53", "i": 45962, "v": "तस्य तच्चरितं दृष्ट्वा संग्रामे भीमकर्मणः । वित्रेसुस्तावकाः सर्वे शल्यस्त्वेनं समभ्ययात् ।।"},
{"c": "9.15", "n": "54", "i": 45963, "v": "ततस्तौ तु सुसंरब्धौ प्रध्माप्य सलिलोद्भवौ । समाहूय तदान्योन्यं भर्त्सयन्तौ समीयतुः ।।"},
{"c": "9.15", "n": "55", "i": 45964, "v": "शल्यस्तु शरवर्षेण युधिष्ठिरमवाकिरत् । मद्रराजं च कौन्तेयः शरवर्षैरवाकिरत् ।।"},
{"c": "9.15", "n": "56", "i": 45965, "v": "व्यदृश्येतां तदा राजन्कङ्कपत्रिभिराहवे । उद्भिन्नरुधिरौ शूरौ मद्रराजयुधिष्ठिरौ ।।"},
{"c": "9.15", "n": "57", "i": 45966, "v": "पुष्पिताविव रेजाते वने शल्मलिकिंशुकौ । दीप्यमानौ महात्मानौ प्राणयोर्युद्धदुर्मदौ ।।"},
{"c": "9.15", "n": "58", "i": 45967, "v": "दृष्ट्वा सर्वाणि सैन्यानि नाध्यवस्यंस्तयोर्जयम् । हत्वा मद्राधिपं पार्थो भोक्ष्यतेऽद्य वसुंधराम् ।।"},
{"c": "9.15", "n": "59", "i": 45968, "v": "शल्यो वा पाण्डवं हत्वा दद्याद्दुर्योधनाय गाम् । इतीव निश्चयो नाभूद्योधानां तत्र भारत ।।"},
{"c": "9.15", "n": "60", "i": 45969, "v": "प्रदक्षिणमभूत्सर्वं धर्मराजस्य युध्यतः ।।"},
{"c": "9.15", "n": "61", "i": 45970, "v": "ततः शरशतं शल्यो मुमोचाशु युधिष्ठिरे । धनुश्चास्य शिताग्रेण बाणेन निरकृन्तत ।।"},
{"c": "9.15", "n": "62", "i": 45971, "v": "सोऽन्यत्कार्मुकमादाय शल्यं शरशतैस्त्रिभिः । अविध्यत्कार्मुकं चास्य क्षुरेण निरकृन्तत ।।"},
{"c": "9.15", "n": "63", "i": 45972, "v": "अथास्य निजघानाश्वांश्चतुरो नतपर्वभिः । द्वाभ्यामथ शिताग्राभ्यामुभौ च पार्ष्णिसारथी ।।"},
{"c": "9.15", "n": "64", "i": 45973, "v": "ततोऽस्य दीप्यमानेन पीतेन निशितेन च । प्रमुखे वर्तमानस्य भल्लेनापाहरद्ध्वजम् । ततः प्रभग्नं तत्सैन्यं दौर्योधनमरिंदम ।।"},
{"c": "9.15", "n": "65", "i": 45974, "v": "ततो मद्राधिपं द्रौणिरभ्यधावत्तथाकृतम् । आरोप्य चैनं स्वरथं त्वरमाणः प्रदुद्रुवे ।।"},
{"c": "9.15", "n": "66", "i": 45975, "v": "मुहूर्तमिव तौ गत्वा नर्दमाने युधिष्ठिरे । स्थित्वा ततो मद्रपतिरन्यं स्यन्दनमास्थितः ।।"},
{"c": "9.15", "n": "67", "i": 45976, "v": "विधिवत्कल्पितं शुभ्रं महाम्बुदनिनादिनम् । सज्जयन्त्रोपकरणं द्विषतां रोमहर्षणम् ।।"},
{"c": "9.16", "t": "संजय उवाच ।"},
{"c": "9.16", "n": "1", "i": 45977, "v": "अथान्यद्धनुरादाय बलवद्वेगवत्तरम् । युधिष्ठिरं मद्रपतिर्विद्ध्वा सिंह इवानदत् ।।"},
{"c": "9.16", "n": "2", "i": 45978, "v": "ततः स शरवर्षेण पर्जन्य इव वृष्टिमान् । अभ्यवर्षदमेयात्मा क्षत्रियान्क्षत्रियर्षभः ।।"},
{"c": "9.16", "n": "3", "i": 45979, "v": "सात्यकिं दशभिर्विद्ध्वा भीमसेनं त्रिभिः शरैः । सहदेवं त्रिभिर्विद्ध्वा युधिष्ठिरमपीडयत् ।।"},
{"c": "9.16", "n": "4", "i": 45980, "v": "तांस्तानन्यान्महेष्वासान्साश्वान्सरथकुञ्जरान् । कुञ्जरान्कुञ्जरारोहानश्वानश्वप्रयायिनः । रथांश्च रथिभिः सार्धं जघान रथिनां वरः ।।"},
{"c": "9.16", "n": "5", "i": 45981, "v": "बाहूंश्चिच्छेद च तथा सायुधान्केतनानि च । चकार च महीं योधैस्तीर्णां वेदीं कुशैरिव ।।"},
{"c": "9.16", "n": "6", "i": 45982, "v": "तथा तमरिसैन्यानि घ्नन्तं मृत्युमिवान्तकम् । परिवव्रुर्भृशं क्रुद्धाः पाण्डुपाञ्चालसोमकाः ।।"},
{"c": "9.16", "n": "7", "i": 45983, "v": "तं भीमसेनश्च शिनेश्च नप्ता; माद्र्याश्च पुत्रौ पुरुषप्रवीरौ । समागतं भीमबलेन राज्ञा; पर्यापुरन्योन्यमथाह्वयन्तः ।।"},
{"c": "9.16", "n": "8", "i": 45984, "v": "ततस्तु शूराः समरे नरेन्द्रं; मद्रेश्वरं प्राप्य युधां वरिष्ठम् । आवार्य चैनं समरे नृवीरा; जघ्नुः शरैः पत्रिभिरुग्रवेगैः ।।"},
{"c": "9.16", "n": "9", "i": 45985, "v": "संरक्षितो भीमसेनेन राजा; माद्रीसुताभ्यामथ माधवेन । मद्राधिपं पत्रिभिरुग्रवेगैः; स्तनान्तरे धर्मसुतो निजघ्ने ।।"},
{"c": "9.16", "n": "10", "i": 45986, "v": "ततो रणे तावकानां रथौघाः; समीक्ष्य मद्राधिपतिं शरार्तम् । पर्यावव्रुः प्रवराः सर्वशश्च; दुर्योधनस्यानुमते समन्तात् ।।"},
{"c": "9.16", "n": "11", "i": 45987, "v": "ततो द्रुतं मद्रजनाधिपो रणे; युधिष्ठिरं सप्तभिरभ्यविध्यत् । तं चापि पार्थो नवभिः पृषत्कै;र्विव्याध राजंस्तुमुले महात्मा ।।"},
{"c": "9.16", "n": "12", "i": 45988, "v": "आकर्णपूर्णायतसंप्रयुक्तैः; शरैस्तदा संयति तैलधौतैः । अन्योन्यमाच्छादयतां महारथौ; मद्राधिपश्चापि युधिष्ठिरश्च ।।"},
{"c": "9.16", "n": "13", "i": 45989, "v": "ततस्तु तूर्णं समरे महारथौ; परस्परस्यान्तरमीक्षमाणौ । शरैर्भृशं विव्यधतुर्नृपोत्तमौ; महाबलौ शत्रुभिरप्रधृष्यौ ।।"},
{"c": "9.16", "n": "14", "i": 45990, "v": "तयोर्धनुर्ज्यातलनिस्वनो महा;न्महेन्द्रवज्राशनितुल्यनिस्वनः । परस्परं बाणगणैर्महात्मनोः; प्रवर्षतोर्मद्रपपाण्डुवीरयोः ।।"},
{"c": "9.16", "n": "15", "i": 45991, "v": "तौ चेरतुर्व्याघ्रशिशुप्रकाशौ; महावनेष्वामिषगृद्धिनाविव । विषाणिनौ नागवराविवोभौ; ततक्षतुः संयुगजातदर्पौ ।।"},
{"c": "9.16", "n": "16", "i": 45992, "v": "ततस्तु मद्राधिपतिर्महात्मा; युधिष्ठिरं भीमबलं प्रसह्य । विव्याध वीरं हृदयेऽतिवेगं; शरेण सूर्याग्निसमप्रभेण ।।"},
{"c": "9.16", "n": "17", "i": 45993, "v": "ततोऽतिविद्धोऽथ युधिष्ठिरोऽपि; सुसंप्रयुक्तेन शरेण राजन् । जघान मद्राधिपतिं महात्मा; मुदं च लेभे ऋषभः कुरूणाम् ।।"},
{"c": "9.16", "n": "18", "i": 45994, "v": "ततो मुहूर्तादिव पार्थिवेन्द्रो; लब्ध्वा संज्ञां क्रोधसंरक्तनेत्रः । शतेन पार्थं त्वरितो जघान; सहस्रनेत्रप्रतिमप्रभावः ।।"},
{"c": "9.16", "n": "19", "i": 45995, "v": "त्वरंस्ततो धर्मसुतो महात्मा; शल्यस्य क्रुद्धो नवभिः पृषत्कैः । भित्त्वा ह्युरस्तपनीयं च वर्म; जघान षड्भिस्त्वपरैः पृषत्कैः ।।"},
{"c": "9.16", "n": "20", "i": 45996, "v": "ततस्तु मद्राधिपतिः प्रहृष्टो; धनुर्विकृष्य व्यसृजत्पृषत्कान् । द्वाभ्यां क्षुराभ्यां च तथैव राज्ञ;श्चिच्छेद चापं कुरुपुंगवस्य ।।"},
{"c": "9.16", "n": "21", "i": 45997, "v": "नवं ततोऽन्यत्समरे प्रगृह्य; राजा धनुर्घोरतरं महात्मा । शल्यं तु विद्ध्वा निशितैः समन्ता;द्यथा महेन्द्रो नमुचिं शिताग्रैः ।।"},
{"c": "9.16", "n": "22", "i": 45998, "v": "ततस्तु शल्यो नवभिः पृषत्कै;र्भीमस्य राज्ञश्च युधिष्ठिरस्य । निकृत्य रौक्मे पटुवर्मणी तयो;र्विदारयामास भुजौ महात्मा ।।"},
{"c": "9.16", "n": "23", "i": 45999, "v": "ततोऽपरेण ज्वलितार्कतेजसा; क्षुरेण राज्ञो धनुरुन्ममाथ । कृपश्च तस्यैव जघान सूतं; षड्भिः शरैः सोऽभिमुखं पपात ।।"},
{"c": "9.16", "n": "24", "i": 46000, "v": "मद्राधिपश्चापि युधिष्ठिरस्य; शरैश्चतुर्भिर्निजघान वाहान् । वाहांश्च हत्वा व्यकरोन्महात्मा; योधक्षयं धर्मसुतस्य राज्ञः ।।"},
{"c": "9.16", "n": "25", "i": 46001, "v": "तथा कृते राजनि भीमसेनो; मद्राधिपस्याशु ततो महात्मा । छित्त्वा धनुर्वेगवता शरेण; द्वाभ्यामविध्यत्सुभृशं नरेन्द्रम् ।।"},
{"c": "9.16", "n": "26", "i": 46002, "v": "अथापरेणास्य जहार यन्तुः; कायाच्छिरः संनहनीयमध्यात् । जघान चाश्वांश्चतुरः स शीघ्रं; तथा भृशं कुपितो भीमसेनः ।।"},
{"c": "9.16", "n": "27", "i": 46003, "v": "तमग्रणीः सर्वधनुर्धराणा;मेकं चरन्तं समरेऽतिवेगम् । भीमः शतेन व्यकिरच्छराणां; माद्रीपुत्रः सहदेवस्तथैव ।।"},
{"c": "9.16", "n": "28", "i": 46004, "v": "तैः सायकैर्मोहितं वीक्ष्य शल्यं; भीमः शरैरस्य चकर्त वर्म । स भीमसेनेन निकृत्तवर्मा; मद्राधिपश्चर्म सहस्रतारम् ।।"},
{"c": "9.16", "n": "29", "i": 46005, "v": "प्रगृह्य खड्गं च रथान्महात्मा; प्रस्कन्द्य कुन्तीसुतमभ्यधावत् । छित्त्वा रथेषां नकुलस्य सोऽथ; युधिष्ठिरं भीमबलोऽभ्यधावत् ।।"},
{"c": "9.16", "n": "30", "i": 46006, "v": "तं चापि राजानमथोत्पतन्तं; क्रुद्धं यथैवान्तकमापतन्तम् । धृष्टद्युम्नो द्रौपदेयाः शिखण्डी; शिनेश्च नप्ता सहसा परीयुः ।।"},
{"c": "9.16", "n": "31", "i": 46007, "v": "अथास्य चर्माप्रतिमं न्यकृन्त;द्भीमो महात्मा दशभिः पृषत्कः । खड्गं च भल्लैर्निचकर्त मुष्टौ; नदन्प्रहृष्टस्तव सैन्यमध्ये ।।"},
{"c": "9.16", "n": "32", "i": 46008, "v": "तत्कर्म भीमस्य समीक्ष्य हृष्टा;स्ते पाण्डवानां प्रवरा रथौघाः । नादं च चक्रुर्भृशमुत्स्मयन्तः; शङ्खांश्च दध्मुः शशिसंनिकाशान् ।।"},
{"c": "9.16", "n": "33", "i": 46009, "v": "तेनाथ शब्देन विभीषणेन; तवाभितप्तं बलमप्रहृष्टम् । स्वेदाभिभूतं रुधिरोक्षिताङ्गं; विसंज्ञकल्पं च तथा विषण्णम् ।।"},
{"c": "9.16", "n": "34", "i": 46010, "v": "स मद्रराजः सहसावकीर्णो; भीमाग्रगैः पाण्डवयोधमुख्यैः । युधिष्ठिरस्याभिमुखं जवेन; सिंहो यथा मृगहेतोः प्रयातः ।।"},
{"c": "9.16", "n": "35", "i": 46011, "v": "स धर्मराजो निहताश्वसूतं; क्रोधेन दीप्तज्वलनप्रकाशम् । दृष्ट्वा तु मद्राधिपतिं स तूर्णं; समभ्यधावत्तमरिं बलेन ।।"},
{"c": "9.16", "n": "36", "i": 46012, "v": "गोविन्दवाक्यं त्वरितं विचिन्त्य; दध्रे मतिं शल्यविनाशनाय । स धर्मराजो निहताश्वसूते; रथे तिष्ठञ्शक्तिमेवाभिकाङ्क्षन् ।।"},
{"c": "9.16", "n": "37", "i": 46013, "v": "तच्चापि शल्यस्य निशम्य कर्म; महात्मनो भागमथावशिष्टम् । स्मृत्वा मनः शल्यवधे यतात्मा; यथोक्तमिन्द्रावरजस्य चक्रे ।।"},
{"c": "9.16", "n": "38", "i": 46014, "v": "स धर्मराजो मणिहेमदण्डां; जग्राह शक्तिं कनकप्रकाशाम् । नेत्रे च दीप्ते सहसा विवृत्य; मद्राधिपं क्रुद्धमना निरैक्षत् ।।"},
{"c": "9.16", "n": "39", "i": 46015, "v": "निरीक्षितो वै नरदेव राज्ञा; पूतात्मना निर्हृतकल्मषेण । अभून्न यद्भस्मसान्मद्रराज;स्तदद्भुतं मे प्रतिभाति राजन् ।।"},
{"c": "9.16", "n": "40", "i": 46016, "v": "ततस्तु शक्तिं रुचिरोग्रदण्डां; मणिप्रवालोज्ज्वलितां प्रदीप्ताम् । चिक्षेप वेगात्सुभृशं महात्मा; मद्राधिपाय प्रवरः कुरूणाम् ।।"},
{"c": "9.16", "n": "41", "i": 46017, "v": "दीप्तामथैनां महता बलेन; सविस्फुलिङ्गां सहसा पतन्तीम् । प्रैक्षन्त सर्वे कुरवः समेता; यथा युगान्ते महतीमिवोल्काम् ।।"},
{"c": "9.16", "n": "42", "i": 46018, "v": "तां कालरात्रीमिव पाशहस्तां; यमस्य धात्रीमिव चोग्ररूपाम् । सब्रह्मदण्डप्रतिमाममोघां; ससर्ज यत्तो युधि धर्मराजः ।।"},
{"c": "9.16", "n": "43", "i": 46019, "v": "गन्धस्रगग्र्यासनपानभोजनै;रभ्यर्चितां पाण्डुसुतैः प्रयत्नात् । संवर्तकाग्निप्रतिमां ज्वलन्तीं; कृत्यामथर्वाङ्गिरसीमिवोग्राम् ।।"},
{"c": "9.16", "n": "44", "i": 46020, "v": "ईशानहेतोः प्रतिनिर्मितां तां; त्वष्ट्रा रिपूणामसुदेहभक्षाम् । भूम्यन्तरिक्षादिजलाशयानि; प्रसह्य भूतानि निहन्तुमीशाम् ।।"},
{"c": "9.16", "n": "45", "i": 46021, "v": "घण्टापताकामणिवज्रभाजं; वैडूर्यचित्रां तपनीयदण्डाम् । त्वष्ट्रा प्रयत्नान्नियमेन कॢप्तां; ब्रह्मद्विषामन्तकरीममोघाम् ।।"},
{"c": "9.16", "n": "46", "i": 46022, "v": "बलप्रयत्नादधिरूढवेगां; मन्त्रैश्च घोरैरभिमन्त्रयित्वा । ससर्ज मार्गेण च तां परेण; वधाय मद्राधिपतेस्तदानीम् ।।"},
{"c": "9.16", "n": "47", "i": 46023, "v": "हतोऽस्यसावित्यभिगर्जमानो; रुद्रोऽन्तकायान्तकरं यथेषुम् । प्रसार्य बाहुं सुदृढं सुपाणिं; क्रोधेन नृत्यन्निव धर्मराजः ।।"},
{"c": "9.16", "n": "48", "i": 46024, "v": "तां सर्वशक्त्या प्रहितां स शक्तिं; युधिष्ठिरेणाप्रतिवार्यवीर्याम् । प्रतिग्रहायाभिननर्द शल्यः; सम्यग्घुतामग्निरिवाज्यधाराम् ।।"},
{"c": "9.16", "n": "49", "i": 46025, "v": "सा तस्य मर्माणि विदार्य शुभ्र;मुरो विशालं च तथैव वर्म । विवेश गां तोयमिवाप्रसक्ता; यशो विशालं नृपतेर्दहन्ती ।।"},
{"c": "9.16", "n": "50", "i": 46026, "v": "नासाक्षिकर्णास्यविनिःसृतेन; प्रस्यन्दता च व्रणसंभवेन । संसिक्तगात्रो रुधिरेण सोऽभू;त्क्रौञ्चो यथा स्कन्दहतो महाद्रिः ।।"},
{"c": "9.16", "n": "51", "i": 46027, "v": "प्रसार्य बाहू स रथाद्गतो गां; संछिन्नवर्मा कुरुनन्दनेन । महेन्द्रवाहप्रतिमो महात्मा; वज्राहतं शृङ्गमिवाचलस्य ।।"},
{"c": "9.16", "n": "52", "i": 46028, "v": "बाहू प्रसार्याभिमुखो धर्मराजस्य मद्रराट् । ततो निपतितो भूमाविन्द्रध्वज इवोच्छ्रितः ।।"},
{"c": "9.16", "n": "53", "i": 46029, "v": "स तथा भिन्नसर्वाङ्गो रुधिरेण समुक्षितः । प्रत्युद्गत इव प्रेम्णा भूम्या स नरपुंगवः ।।"},
{"c": "9.16", "n": "54", "i": 46030, "v": "प्रियया कान्तया कान्तः पतमान इवोरसि । चिरं भुक्त्वा वसुमतीं प्रियां कान्तामिव प्रभुः । सर्वैरङ्गैः समाश्लिष्य प्रसुप्त इव सोऽभवत् ।।"},
{"c": "9.16", "n": "55", "i": 46031, "v": "धर्म्ये धर्मात्मना युद्धे निहतो धर्मसूनुना । सम्यग्घुत इव स्विष्टः प्रशान्तोऽग्निरिवाध्वरे ।।"},
{"c": "9.16", "n": "56", "i": 46032, "v": "शक्त्या विभिन्नहृदयं विप्रविद्धायुधध्वजम् । संशान्तमपि मद्रेशं लक्ष्मीर्नैव व्यमुञ्चत ।।"},
{"c": "9.16", "n": "57", "i": 46033, "v": "ततो युधिष्ठिरश्चापमादायेन्द्रधनुष्प्रभम् । व्यधमद्द्विषतः संख्ये खगराडिव पन्नगान् । देहासून्निशितैर्भल्लै रिपूणां नाशयन्क्षणात् ।।"},
{"c": "9.16", "n": "58", "i": 46034, "v": "ततः पार्थस्य बाणौघैरावृताः सैनिकास्तव । निमीलिताक्षाः क्षिण्वन्तो भृशमन्योन्यमर्दिताः । संन्यस्तकवचा देहैर्विपत्रायुधजीविताः ।।"},
{"c": "9.16", "n": "59", "i": 46035, "v": "ततः शल्ये निपतिते मद्रराजानुजो युवा । भ्रातुः सर्वैर्गुणैस्तुल्यो रथी पाण्डवमभ्ययात् ।।"},
{"c": "9.16", "n": "60", "i": 46036, "v": "विव्याध च नरश्रेष्ठो नाराचैर्बहुभिस्त्वरन् । हतस्यापचितिं भ्रातुश्चिकीर्षुर्युद्धदुर्मदः ।।"},
{"c": "9.16", "n": "61", "i": 46037, "v": "तं विव्याधाशुगैः षड्भिर्धर्मराजस्त्वरन्निव । कार्मुकं चास्य चिच्छेद क्षुराभ्यां ध्वजमेव च ।।"},
{"c": "9.16", "n": "62", "i": 46038, "v": "ततोऽस्य दीप्यमानेन सुदृढेन शितेन च । प्रमुखे वर्तमानस्य भल्लेनापाहरच्छिरः ।।"},
{"c": "9.16", "n": "63", "i": 46039, "v": "सकुण्डलं तद्ददृशे पतमानं शिरो रथात् । पुण्यक्षयमिव प्राप्य पतन्तं स्वर्गवासिनम् ।।"},
{"c": "9.16", "n": "64", "i": 46040, "v": "तस्यापकृष्टशीर्षं तच्छरीरं पतितं रथात् । रुधिरेणावसिक्ताङ्गं दृष्ट्वा सैन्यमभज्यत ।।"},
{"c": "9.16", "n": "65", "i": 46041, "v": "विचित्रकवचे तस्मिन्हते मद्रनृपानुजे । हाहाकारं विकुर्वाणाः कुरवो विप्रदुद्रुवुः ।।"},
{"c": "9.16", "n": "66", "i": 46042, "v": "शल्यानुजं हतं दृष्ट्वा तावकास्त्यक्तजीविताः । वित्रेसुः पाण्डवभयाद्रजोध्वस्तास्तथा भृशम् ।।"},
{"c": "9.16", "n": "67", "i": 46043, "v": "तांस्तथा भज्यतस्त्रस्तान्कौरवान्भरतर्षभ । शिनेर्नप्ता किरन्बाणैरभ्यवर्तत सात्यकिः ।।"},
{"c": "9.16", "n": "68", "i": 46044, "v": "तमायान्तं महेष्वासमप्रसह्यं दुरासदम् । हार्दिक्यस्त्वरितो राजन्प्रत्यगृह्णादभीतवत् ।।"},
{"c": "9.16", "n": "69", "i": 46045, "v": "तौ समेतौ महात्मानौ वार्ष्णेयावपराजितौ । हार्दिक्यः सात्यकिश्चैव सिंहाविव मदोत्कटौ ।।"},
{"c": "9.16", "n": "70", "i": 46046, "v": "इषुभिर्विमलाभासैश्छादयन्तौ परस्परम् । अर्चिर्भिरिव सूर्यस्य दिवाकरसमप्रभौ ।।"},
{"c": "9.16", "n": "71", "i": 46047, "v": "चापमार्गबलोद्धूतान्मार्गणान्वृष्णिसिंहयोः । आकाशे समपश्याम पतंगानिव शीघ्रगान् ।।"},
{"c": "9.16", "n": "72", "i": 46048, "v": "सात्यकिं दशभिर्विद्ध्वा हयांश्चास्य त्रिभिः शरैः । चापमेकेन चिच्छेद हार्दिक्यो नतपर्वणा ।।"},
{"c": "9.16", "n": "73", "i": 46049, "v": "तन्निकृत्तं धनुः श्रेष्ठमपास्य शिनिपुंगवः । अन्यदादत्त वेगेन वेगवत्तरमायुधम् ।।"},
{"c": "9.16", "n": "74", "i": 46050, "v": "तदादाय धनुः श्रेष्ठं वरिष्ठः सर्वधन्विनाम् । हार्दिक्यं दशभिर्बाणैः प्रत्यविध्यत्स्तनान्तरे ।।"},
{"c": "9.16", "n": "75", "i": 46051, "v": "ततो रथं युगेषां च छित्त्वा भल्लैः सुसंयतैः । अश्वांस्तस्यावधीत्तूर्णमुभौ च पार्ष्णिसारथी ।।"},
{"c": "9.16", "n": "76", "i": 46052, "v": "मद्रराजे हते राजन्विरथे कृतवर्मणि । दुर्योधनबलं सर्वं पुनरासीत्पराङ्मुखम् ।।"},
{"c": "9.16", "n": "77", "i": 46053, "v": "तत्परे नावबुध्यन्त सैन्येन रजसा वृते । बलं तु हतभूयिष्ठं तत्तदासीत्पराङ्मुखम् ।।"},
{"c": "9.16", "n": "78", "i": 46054, "v": "ततो मुहूर्तात्तेऽपश्यन्रजो भौमं समुत्थितम् । विविधैः शोणितस्रावैः प्रशान्तं पुरुषर्षभ ।।"},
{"c": "9.16", "n": "79", "i": 46055, "v": "ततो दुर्योधनो दृष्ट्वा भग्नं स्वबलमन्तिकात् । जवेनापततः पार्थानेकः सर्वानवारयत् ।।"},
{"c": "9.16", "n": "80", "i": 46056, "v": "पाण्डवान्सरथान्दृष्ट्वा धृष्टद्युम्नं च पार्षतम् । आनर्तं च दुराधर्षं शितैर्बाणैरवाकिरत् ।।"},
{"c": "9.16", "n": "81", "i": 46057, "v": "तं परे नाभ्यवर्तन्त मर्त्या मृत्युमिवागतम् । अथान्यं रथमास्थाय हार्दिक्योऽपि न्यवर्तत ।।"},
{"c": "9.16", "n": "82", "i": 46058, "v": "ततो युधिष्ठिरो राजा त्वरमाणो महारथः । चतुर्भिर्निजघानाश्वान्पत्रिभिः कृतवर्मणः । विव्याध गौतमं चापि षड्भिर्भल्लैः सुतेजनैः ।।"},
{"c": "9.16", "n": "83", "i": 46059, "v": "अश्वत्थामा ततो राज्ञा हताश्वं विरथीकृतम् । समपोवाह हार्दिक्यं स्वरथेन युधिष्ठिरात् ।।"},
{"c": "9.16", "n": "84", "i": 46060, "v": "ततः शारद्वतोऽष्टाभिः प्रत्यविध्यद्युधिष्ठिरम् । विव्याध चाश्वान्निशितैस्तस्याष्टाभिः शिलीमुखैः ।।"},
{"c": "9.16", "n": "85", "i": 46061, "v": "एवमेतन्महाराज युद्धशेषमवर्तत । तव दुर्मन्त्रिते राजन्सहपुत्रस्य भारत ।।"},
{"c": "9.16", "n": "86", "i": 46062, "v": "तस्मिन्महेष्वासवरे विशस्ते; संग्राममध्ये कुरुपुंगवेन । पार्थाः समेताः परमप्रहृष्टाः; शङ्खान्प्रदध्मुर्हतमीक्ष्य शल्यम् ।।"},
{"c": "9.16", "n": "87", "i": 46063, "v": "युधिष्ठिरं च प्रशशंसुराजौ; पुरा सुरा वृत्रवधे यथेन्द्रम् । चक्रुश्च नानाविधवाद्यशब्दा;न्निनादयन्तो वसुधां समन्तात् ।।"},
{"c": "9.17", "t": "संजय उवाच ।"},
{"c": "9.17", "n": "1", "i": 46064, "v": "शल्ये तु निहते राजन्मद्रराजपदानुगाः । रथाः सप्तशता वीरा निर्ययुर्महतो बलात् ।।"},
{"c": "9.17", "n": "2", "i": 46065, "v": "दुर्योधनस्तु द्विरदमारुह्याचलसंनिभम् । छत्रेण ध्रियमाणेन वीज्यमानश्च चामरैः । न गन्तव्यं न गन्तव्यमिति मद्रानवारयत् ।।"},
{"c": "9.17", "n": "3", "i": 46066, "v": "दुर्योधनेन ते वीरा वार्यमाणाः पुनः पुनः । युधिष्ठिरं जिघांसन्तः पाण्डूनां प्राविशन्बलम् ।।"},
{"c": "9.17", "n": "4", "i": 46067, "v": "ते तु शूरा महाराज कृतचित्ताः स्म योधने । धनुःशब्दं महत्कृत्वा सहायुध्यन्त पाण्डवैः ।।"},
{"c": "9.17", "n": "5", "i": 46068, "v": "श्रुत्वा तु निहतं शल्यं धर्मपुत्रं च पीडितम् । मद्रराजप्रिये युक्तैर्मद्रकाणां महारथैः ।।"},
{"c": "9.17", "n": "6", "i": 46069, "v": "आजगाम ततः पार्थो गाण्डीवं विक्षिपन्धनुः । पूरयन्रथघोषेण दिशः सर्वा महारथः ।।"},
{"c": "9.17", "n": "7", "i": 46070, "v": "ततोऽर्जुनश्च भीमश्च माद्रीपुत्रौ च पाण्डवौ । सात्यकिश्च नरव्याघ्रो द्रौपदेयाश्च सर्वशः ।।"},
{"c": "9.17", "n": "8", "i": 46071, "v": "धृष्टद्युम्नः शिखण्डी च पाञ्चालाः सह सोमकैः । युधिष्ठिरं परीप्सन्तः समन्तात्पर्यवारयन् ।।"},
{"c": "9.17", "n": "9", "i": 46072, "v": "ते समन्तात्परिवृताः पाण्डवैः पुरुषर्षभाः । क्षोभयन्ति स्म तां सेनां मकराः सागरं यथा ।।"},
{"c": "9.17", "n": "10", "i": 46073, "v": "पुरोवातेन गङ्गेव क्षोभ्यमाना महानदी । अक्षोभ्यत तदा राजन्पाण्डूनां ध्वजिनी पुनः ।।"},
{"c": "9.17", "n": "11", "i": 46074, "v": "प्रस्कन्द्य सेनां महतीं त्यक्तात्मानो महारथाः । वृक्षानिव महावाताः कम्पयन्ति स्म तावकाः ।।"},
{"c": "9.17", "n": "12", "i": 46075, "v": "बहवश्चुक्रुशुस्तत्र क्व स राजा युधिष्ठिरः । भ्रातरो वास्य ते शूरा दृश्यन्ते नेह केचन ।।"},
{"c": "9.17", "n": "13", "i": 46076, "v": "पाञ्चालानां महावीर्याः शिखण्डी च महारथः । धृष्टद्युम्नोऽथ शैनेयो द्रौपदेयाश्च सर्वशः ।।"},
{"c": "9.17", "n": "14", "i": 46077, "v": "एवं तान्वादिनः शूरान्द्रौपदेया महारथाः । अभ्यघ्नन्युयुधानश्च मद्रराजपदानुगान् ।।"},
{"c": "9.17", "n": "15", "i": 46078, "v": "चक्रैर्विमथितैः केचित्केचिच्छिन्नैर्महाध्वजैः । प्रत्यदृश्यन्त समरे तावका निहताः परैः ।।"},
{"c": "9.17", "n": "16", "i": 46079, "v": "आलोक्य पाण्डवान्युद्धे योधा राजन्समन्ततः । वार्यमाणा ययुर्वेगात्तव पुत्रेण भारत ।।"},
{"c": "9.17", "n": "17", "i": 46080, "v": "दुर्योधनस्तु तान्वीरान्वारयामास सान्त्वयन् । न चास्य शासनं कश्चित्तत्र चक्रे महारथः ।।"},
{"c": "9.17", "n": "18", "i": 46081, "v": "ततो गान्धारराजस्य पुत्रः शकुनिरब्रवीत् । दुर्योधनं महाराज वचनं वचनक्षमः ।।"},
{"c": "9.17", "n": "19", "i": 46082, "v": "किं नः संप्रेक्षमाणानां मद्राणां हन्यते बलम् । न युक्तमेतत्समरे त्वयि तिष्ठति भारत ।।"},
{"c": "9.17", "n": "20", "i": 46083, "v": "सहितैर्नाम योद्धव्यमित्येष समयः कृतः । अथ कस्मात्परानेव घ्नतो मर्षयसे नृप ।।"},
{"c": "9.17", "t": "दुर्योधन उवाच ।"},
{"c": "9.17", "n": "21", "i": 46084, "v": "वार्यमाणा मया पूर्वं नैते चक्रुर्वचो मम । एते हि निहताः सर्वे प्रस्कन्नाः पाण्डुवाहिनीम् ।।"},
{"c": "9.17", "t": "शकुनिरुवाच ।"},
{"c": "9.17", "n": "22", "i": 46085, "v": "न भर्तुः शासनं वीरा रणे कुर्वन्त्यमर्षिताः । अलं क्रोद्धुं तथैतेषां नायं काल उपेक्षितुम् ।।"},
{"c": "9.17", "n": "23", "i": 46086, "v": "यामः सर्वेऽत्र संभूय सवाजिरथकुञ्जराः । परित्रातुं महेष्वासान्मद्रराजपदानुगान् ।।"},
{"c": "9.17", "n": "24", "i": 46087, "v": "अन्योन्यं परिरक्षामो यत्नेन महता नृप । एवं सर्वेऽनुसंचिन्त्य प्रययुर्यत्र सैनिकाः ।।"},
{"c": "9.17", "t": "संजय उवाच ।"},
{"c": "9.17", "n": "25", "i": 46088, "v": "एवमुक्तस्ततो राजा बलेन महता वृतः । प्रययौ सिंहनादेन कम्पयन्वै वसुंधराम् ।।"},
{"c": "9.17", "n": "26", "i": 46089, "v": "हत विध्यत गृह्णीत प्रहरध्वं निकृन्तत । इत्यासीत्तुमुलः शब्दस्तव सैन्यस्य भारत ।।"},
{"c": "9.17", "n": "27", "i": 46090, "v": "पाण्डवास्तु रणे दृष्ट्वा मद्रराजपदानुगान् । सहितानभ्यवर्तन्त गुल्ममास्थाय मध्यमम् ।।"},
{"c": "9.17", "n": "28", "i": 46091, "v": "ते मुहूर्ताद्रणे वीरा हस्ताहस्तं विशां पते । निहताः प्रत्यदृश्यन्त मद्रराजपदानुगाः ।।"},
{"c": "9.17", "n": "29", "i": 46092, "v": "ततो नः संप्रयातानां हतामित्रास्तरस्विनः । हृष्टाः किलकिलाशब्दमकुर्वन्सहिताः परे ।।"},
{"c": "9.17", "n": "30", "i": 46093, "v": "अथोत्थितानि रुण्डानि समदृश्यन्त सर्वशः । पपात महती चोल्का मध्येनादित्यमण्डलम् ।।"},
{"c": "9.17", "n": "31", "i": 46094, "v": "रथैर्भग्नैर्युगाक्षैश्च निहतैश्च महारथैः । अश्वैर्निपतितैश्चैव संछन्नाभूद्वसुंधरा ।।"},
{"c": "9.17", "n": "32", "i": 46095, "v": "वातायमानैस्तुरगैर्युगासक्तैस्तुरंगमैः । अदृश्यन्त महाराज योधास्तत्र रणाजिरे ।।"},
{"c": "9.17", "n": "33", "i": 46096, "v": "भग्नचक्रान्रथान्केचिदवहंस्तुरगा रणे । रथार्धं केचिदादाय दिशो दश विबभ्रमुः । तत्र तत्र च दृश्यन्ते योक्त्रैः श्लिष्टाः स्म वाजिनः ।।"},
{"c": "9.17", "n": "34", "i": 46097, "v": "रथिनः पतमानाश्च व्यदृश्यन्त नरोत्तम । गगनात्प्रच्युताः सिद्धाः पुण्यानामिव संक्षये ।।"},
{"c": "9.17", "n": "35", "i": 46098, "v": "निहतेषु च शूरेषु मद्रराजानुगेषु च । अस्मानापततश्चापि दृष्ट्वा पार्था महारथाः ।।"},
{"c": "9.17", "n": "36", "i": 46099, "v": "अभ्यवर्तन्त वेगेन जयगृध्राः प्रहारिणः । बाणशब्दरवान्कृत्वा विमिश्राञ्शङ्खनिस्वनैः ।।"},
{"c": "9.17", "n": "37", "i": 46100, "v": "अस्मांस्तु पुनरासाद्य लब्धलक्षाः प्रहारिणः । शरासनानि धुन्वानाः सिंहनादान्प्रचुक्रुशुः ।।"},
{"c": "9.17", "n": "38", "i": 46101, "v": "ततो हतमभिप्रेक्ष्य मद्रराजबलं महत् । मद्रराजं च समरे दृष्ट्वा शूरं निपातितम् । दुर्योधनबलं सर्वं पुनरासीत्पराङ्मुखम् ।।"},
{"c": "9.17", "n": "39", "i": 46102, "v": "वध्यमानं महाराज पाण्डवैर्जितकाशिभिः । दिशो भेजेऽथ संभ्रान्तं त्रासितं दृढधन्विभिः ।।"},
{"c": "9.18", "t": "संजय उवाच ।"},
{"c": "9.18", "n": "1", "i": 46103, "v": "पातिते युधि दुर्धर्षे मद्रराजे महारथे । तावकास्तव पुत्राश्च प्रायशो विमुखाभवन् ।।"},
{"c": "9.18", "n": "2", "i": 46104, "v": "वणिजो नावि भिन्नायां यथागाधेऽप्लवेऽर्णवे । अपारे पारमिच्छन्तो हते शूरे महात्मनि ।।"},
{"c": "9.18", "n": "3", "i": 46105, "v": "मद्रराजे महाराज वित्रस्ताः शरविक्षताः । अनाथा नाथमिच्छन्तो मृगाः सिंहार्दिता इव ।।"},
{"c": "9.18", "n": "4", "i": 46106, "v": "वृषा यथा भग्नशृङ्गाः शीर्णदन्ता गजा इव । मध्याह्ने प्रत्यपायाम निर्जिता धर्मसूनुना ।।"},
{"c": "9.18", "n": "5", "i": 46107, "v": "न संधातुमनीकानि न च राजन्पराक्रमे । आसीद्बुद्धिर्हते शल्ये तव योधस्य कस्यचित् ।।"},
{"c": "9.18", "n": "6", "i": 46108, "v": "भीष्मे द्रोणे च निहते सूतपुत्रे च भारत । यद्दुःखं तव योधानां भयं चासीद्विशां पते । तद्भयं स च नः शोको भूय एवाभ्यवर्तत ।।"},
{"c": "9.18", "n": "7", "i": 46109, "v": "निराशाश्च जये तस्मिन्हते शल्ये महारथे । हतप्रवीरा विध्वस्ता विकृत्ताश्च शितैः शरैः । मद्रराजे हते राजन्योधास्ते प्राद्रवन्भयात् ।।"},
{"c": "9.18", "n": "8", "i": 46110, "v": "अश्वानन्ये गजानन्ये रथानन्ये महारथाः । आरुह्य जवसंपन्नाः पादाताः प्राद्रवन्भयात् ।।"},
{"c": "9.18", "n": "9", "i": 46111, "v": "द्विसाहस्राश्च मातङ्गा गिरिरूपाः प्रहारिणः । संप्राद्रवन्हते शल्ये अङ्कुशाङ्गुष्ठचोदिताः ।।"},
{"c": "9.18", "n": "10", "i": 46112, "v": "ते रणाद्भरतश्रेष्ठ तावकाः प्राद्रवन्दिशः । धावन्तश्चाप्यदृश्यन्त श्वसमानाः शरातुराः ।।"},
{"c": "9.18", "n": "11", "i": 46113, "v": "तान्प्रभग्नान्द्रुतान्दृष्ट्वा हतोत्साहान्पराजितान् । अभ्यद्रवन्त पाञ्चालाः पाण्डवाश्च जयैषिणः ।।"},
{"c": "9.18", "n": "12", "i": 46114, "v": "बाणशब्दरवश्चापि सिंहनादश्च पुष्कलः । शङ्खशब्दश्च शूराणां दारुणः समपद्यत ।।"},
{"c": "9.18", "n": "13", "i": 46115, "v": "दृष्ट्वा तु कौरवं सैन्यं भयत्रस्तं प्रविद्रुतम् । अन्योन्यं समभाषन्त पाञ्चालाः पाण्डवैः सह ।।"},
{"c": "9.18", "n": "14", "i": 46116, "v": "अद्य राजा सत्यधृतिर्जितामित्रो युधिष्ठिरः । अद्य दुर्योधनो हीनो दीप्तया नृपतिश्रिया ।।"},
{"c": "9.18", "n": "15", "i": 46117, "v": "अद्य श्रुत्वा हतं पुत्रं धृतराष्ट्रो जनेश्वरः । निःसंज्ञः पतितो भूमौ किल्बिषं प्रतिपद्यताम् ।।"},
{"c": "9.18", "n": "16", "i": 46118, "v": "अद्य जानातु कौन्तेयं समर्थं सर्वधन्विनाम् । अद्यात्मानं च दुर्मेधा गर्हयिष्यति पापकृत् । अद्य क्षत्तुर्वचः सत्यं स्मरतां ब्रुवतो हितम् ।।"},
{"c": "9.18", "n": "17", "i": 46119, "v": "अद्यप्रभृति पार्थांश्च प्रेष्यभूत उपाचरन् । विजानातु नृपो दुःखं यत्प्राप्तं पाण्डुनन्दनैः ।।"},
{"c": "9.18", "n": "18", "i": 46120, "v": "अद्य कृष्णस्य माहात्म्यं जानातु स महीपतिः । अद्यार्जुनधनुर्घोषं घोरं जानातु संयुगे ।।"},
{"c": "9.18", "n": "19", "i": 46121, "v": "अस्त्राणां च बलं सर्वं बाह्वोश्च बलमाहवे । अद्य ज्ञास्यति भीमस्य बलं घोरं महात्मनः ।।"},
{"c": "9.18", "n": "20", "i": 46122, "v": "हते दुर्योधने युद्धे शक्रेणेवासुरे मये । यत्कृतं भीमसेनेन दुःशासनवधे तदा । नान्यः कर्तास्ति लोके तदृते भीमं महाबलम् ।।"},
{"c": "9.18", "n": "21", "i": 46123, "v": "जानीतामद्य ज्येष्ठस्य पाण्डवस्य पराक्रमम् । मद्रराजं हतं श्रुत्वा देवैरपि सुदुःसहम् ।।"},
{"c": "9.18", "n": "22", "i": 46124, "v": "अद्य ज्ञास्यति संग्रामे माद्रीपुत्रौ महाबलौ । निहते सौबले शूरे गान्धारेषु च सर्वशः ।।"},
{"c": "9.18", "n": "23", "i": 46125, "v": "कथं तेषां जयो न स्याद्येषां योद्धा धनंजयः । सात्यकिर्भीमसेनश्च धृष्टद्युम्नश्च पार्षतः ।।"},
{"c": "9.18", "n": "24", "i": 46126, "v": "द्रौपद्यास्तनयाः पञ्च माद्रीपुत्रौ च पाण्डवौ । शिखण्डी च महेष्वासो राजा चैव युधिष्ठिरः ।।"},
{"c": "9.18", "n": "25", "i": 46127, "v": "येषां च जगतां नाथो नाथः कृष्णो जनार्दनः । कथं तेषां जयो न स्याद्येषां धर्मो व्यपाश्रयः ।।"},
{"c": "9.18", "n": "26", "i": 46128, "v": "भीष्मं द्रोणं च कर्णं च मद्रराजानमेव च । तथान्यान्नृपतीन्वीराञ्शतशोऽथ सहस्रशः ।।"},
{"c": "9.18", "n": "27", "i": 46129, "v": "कोऽन्यः शक्तो रणे जेतुमृते पार्थं युधिष्ठिरम् । यस्य नाथो हृषीकेशः सदा धर्मयशोनिधिः ।।"},
{"c": "9.18", "n": "28", "i": 46130, "v": "इत्येवं वदमानास्ते हर्षेण महता युताः । प्रभग्नांस्तावकान्राजन्सृञ्जयाः पृष्ठतोऽन्वयुः ।।"},
{"c": "9.18", "n": "29", "i": 46131, "v": "धनंजयो रथानीकमभ्यवर्तत वीर्यवान् । माद्रीपुत्रौ च शकुनिं सात्यकिश्च महारथः ।।"},
{"c": "9.18", "n": "30", "i": 46132, "v": "तान्प्रेक्ष्य द्रवतः सर्वान्भीमसेनभयार्दितान् । दुर्योधनस्तदा सूतमब्रवीदुत्स्मयन्निव ।।"},
{"c": "9.18", "n": "31", "i": 46133, "v": "न मातिक्रमते पार्थो धनुष्पाणिमवस्थितम् । जघने सर्वसैन्यानां ममाश्वान्प्रतिपादय ।।"},
{"c": "9.18", "n": "32", "i": 46134, "v": "जघने युध्यमानं हि कौन्तेयो मां धनंजयः । नोत्सहेताभ्यतिक्रान्तुं वेलामिव महोदधिः ।।"},
{"c": "9.18", "n": "33", "i": 46135, "v": "पश्य सैन्यं महत्सूत पाण्डवैः समभिद्रुतम् । सैन्यरेणुं समुद्धूतं पश्यस्वैनं समन्ततः ।।"},
{"c": "9.18", "n": "34", "i": 46136, "v": "सिंहनादांश्च बहुशः शृणु घोरान्भयानकान् । तस्माद्याहि शनैः सूत जघनं परिपालय ।।"},
{"c": "9.18", "n": "35", "i": 46137, "v": "मयि स्थिते च समरे निरुद्धेषु च पाण्डुषु । पुनरावर्तते तूर्णं मामकं बलमोजसा ।।"},
{"c": "9.18", "n": "36", "i": 46138, "v": "तच्छ्रुत्वा तव पुत्रस्य शूराग्र्यसदृशं वचः । सारथिर्हेमसंछन्नाञ्शनैरश्वानचोदयत् ।।"},
{"c": "9.18", "n": "37", "i": 46139, "v": "गजाश्वरथिभिर्हीनास्त्यक्तात्मानः पदातयः । एकविंशतिसाहस्राः संयुगायावतस्थिरे ।।"},
{"c": "9.18", "n": "38", "i": 46140, "v": "नानादेशसमुद्भूता नानारञ्जितवाससः । अवस्थितास्तदा योधाः प्रार्थयन्तो महद्यशः ।।"},
{"c": "9.18", "n": "39", "i": 46141, "v": "तेषामापततां तत्र संहृष्टानां परस्परम् । संमर्दः सुमहाञ्जज्ञे घोररूपो भयानकः ।।"},
{"c": "9.18", "n": "40", "i": 46142, "v": "भीमसेनं तदा राजन्धृष्टद्युम्नं च पार्षतम् । बलेन चतुरङ्गेण नानादेश्या न्यवारयन् ।।"},
{"c": "9.18", "n": "41", "i": 46143, "v": "भीममेवाभ्यवर्तन्त रणेऽन्ये तु पदातयः । प्रक्ष्वेड्यास्फोट्य संहृष्टा वीरलोकं यियासवः ।।"},
{"c": "9.18", "n": "42", "i": 46144, "v": "आसाद्य भीमसेनं तु संरब्धा युद्धदुर्मदाः । धार्तराष्ट्रा विनेदुर्हि नान्यां चाकथयन्कथाम् । परिवार्य रणे भीमं निजघ्नुस्ते समन्ततः ।।"},
{"c": "9.18", "n": "43", "i": 46145, "v": "स वध्यमानः समरे पदातिगणसंवृतः । न चचाल रथोपस्थे मैनाक इव पर्वतः ।।"},
{"c": "9.18", "n": "44", "i": 46146, "v": "ते तु क्रुद्धा महाराज पाण्डवस्य महारथम् । निग्रहीतुं प्रचक्रुर्हि योधांश्चान्यानवारयन् ।।"},
{"c": "9.18", "n": "45", "i": 46147, "v": "अक्रुध्यत रणे भीमस्तैस्तदा पर्यवस्थितैः । सोऽवतीर्य रथात्तूर्णं पदातिः समवस्थितः ।।"},
{"c": "9.18", "n": "46", "i": 46148, "v": "जातरूपपरिच्छन्नां प्रगृह्य महतीं गदाम् । अवधीत्तावकान्योधान्दण्डपाणिरिवान्तकः ।।"},
{"c": "9.18", "n": "47", "i": 46149, "v": "रथाश्वद्विपहीनांस्तु तान्भीमो गदया बली । एकविंशतिसाहस्रान्पदातीनवपोथयत् ।।"},
{"c": "9.18", "n": "48", "i": 46150, "v": "हत्वा तत्पुरुषानीकं भीमः सत्यपराक्रमः । धृष्टद्युम्नं पुरस्कृत्य नचिरात्प्रत्यदृश्यत ।।"},
{"c": "9.18", "n": "49", "i": 46151, "v": "पादाता निहता भूमौ शिश्यिरे रुधिरोक्षिताः । संभग्ना इव वातेन कर्णिकाराः सुपुष्पिताः ।।"},
{"c": "9.18", "n": "50", "i": 46152, "v": "नानापुष्पस्रजोपेता नानाकुण्डलधारिणः । नानाजात्या हतास्तत्र नानादेशसमागताः ।।"},
{"c": "9.18", "n": "51", "i": 46153, "v": "पताकाध्वजसंछन्नं पदातीनां महद्बलम् । निकृत्तं विबभौ तत्र घोररूपं भयानकम् ।।"},
{"c": "9.18", "n": "52", "i": 46154, "v": "युधिष्ठिरपुरोगास्तु सर्वसैन्यमहारथाः । अभ्यधावन्महात्मानं पुत्रं दुर्योधनं तव ।।"},
{"c": "9.18", "n": "53", "i": 46155, "v": "ते सर्वे तावकान्दृष्ट्वा महेष्वासान्पराङ्मुखान् । नाभ्यवर्तन्त ते पुत्रं वेलेव मकरालयम् ।।"},
{"c": "9.18", "n": "54", "i": 46156, "v": "तदद्भुतमपश्याम तव पुत्रस्य पौरुषम् । यदेकं सहिताः पार्था न शेकुरतिवर्तितुम् ।।"},
{"c": "9.18", "n": "55", "i": 46157, "v": "नातिदूरापयातं तु कृतबुद्धिं पलायने । दुर्योधनः स्वकं सैन्यमब्रवीद्भृशविक्षतम् ।।"},
{"c": "9.18", "n": "56", "i": 46158, "v": "न तं देशं प्रपश्यामि पृथिव्यां पर्वतेषु वा । यत्र यातान्न वो हन्युः पाण्डवाः किं सृतेन वः ।।"},
{"c": "9.18", "n": "57", "i": 46159, "v": "अल्पं च बलमेतेषां कृष्णौ च भृशविक्षतौ । यदि सर्वेऽत्र तिष्ठामो ध्रुवो नो विजयो भवेत् ।।"},
{"c": "9.18", "n": "58", "i": 46160, "v": "विप्रयातांस्तु वो भिन्नान्पाण्डवाः कृतकिल्बिषान् । अनुसृत्य हनिष्यन्ति श्रेयो नः समरे स्थितम् ।।"},
{"c": "9.18", "n": "59", "i": 46161, "v": "शृणुध्वं क्षत्रियाः सर्वे यावन्तः स्थ समागताः । यदा शूरं च भीरुं च मारयत्यन्तकः सदा । को नु मूढो न युध्येत पुरुषः क्षत्रियब्रुवः ।।"},
{"c": "9.18", "n": "60", "i": 46162, "v": "श्रेयो नो भीमसेनस्य क्रुद्धस्य प्रमुखे स्थितम् । सुखः सांग्रामिको मृत्युः क्षत्रधर्मेण युध्यताम् । जित्वेह सुखमाप्नोति हतः प्रेत्य महत्फलम् ।।"},
{"c": "9.18", "n": "61", "i": 46163, "v": "न युद्धधर्माच्छ्रेयान्वै पन्थाः स्वर्गस्य कौरवाः । अचिरेण जिताँल्लोकान्हतो युद्धे समश्नुते ।।"},
{"c": "9.18", "n": "62", "i": 46164, "v": "श्रुत्वा तु वचनं तस्य पूजयित्वा च पार्थिवाः । पुनरेवान्ववर्तन्त पाण्डवानाततायिनः ।।"},
{"c": "9.18", "n": "63", "i": 46165, "v": "तानापतत एवाशु व्यूढानीकाः प्रहारिणः । प्रत्युद्ययुस्तदा पार्था जयगृध्राः प्रहारिणः ।।"},
{"c": "9.18", "n": "64", "i": 46166, "v": "धनंजयो रथेनाजावभ्यवर्तत वीर्यवान् । विश्रुतं त्रिषु लोकेषु गाण्डीवं विक्षिपन्धनुः ।।"},
{"c": "9.18", "n": "65", "i": 46167, "v": "माद्रीपुत्रौ च शकुनिं सात्यकिश्च महाबलः । जवेनाभ्यपतन्हृष्टा यतो वै तावकं बलम् ।।"},
{"c": "9.19", "t": "संजय उवाच ।"},
{"c": "9.19", "n": "1", "i": 46168, "v": "संनिवृत्ते बलौघे तु शाल्वो म्लेच्छगणाधिपः । अभ्यवर्तत संक्रुद्धः पाण्डूनां सुमहद्बलम् ।।"},
{"c": "9.19", "n": "2", "i": 46169, "v": "आस्थाय सुमहानागं प्रभिन्नं पर्वतोपमम् । दृप्तमैरावतप्रख्यममित्रगणमर्दनम् ।।"},
{"c": "9.19", "n": "3", "i": 46170, "v": "योऽसौ महाभद्रकुलप्रसूतः; सुपूजितो धार्तराष्ट्रेण नित्यम् । सुकल्पितः शास्त्रविनिश्चयज्ञैः; सदोपवाह्यः समरेषु राजन् ।।"},
{"c": "9.19", "n": "4", "i": 46171, "v": "तमास्थितो राजवरो बभूव; यथोदयस्थः सविता क्षपान्ते । स तेन नागप्रवरेण राज;न्नभ्युद्ययौ पाण्डुसुतान्समन्तात् । शितैः पृषत्कैर्विददार चापि; महेन्द्रवज्रप्रतिमैः सुघोरैः ।।"},
{"c": "9.19", "n": "5", "i": 46172, "v": "ततः शरान्वै सृजतो महारणे; योधांश्च राजन्नयतो यमाय । नास्यान्तरं ददृशुः स्वे परे वा; यथा पुरा वज्रधरस्य दैत्याः ।।"},
{"c": "9.19", "n": "6", "i": 46173, "v": "ते पाण्डवाः सोमकाः सृञ्जयाश्च; तमेव नागं ददृशुः समन्तात् । सहस्रशो वै विचरन्तमेकं; यथा महेन्द्रस्य गजं समीपे ।।"},
{"c": "9.19", "n": "7", "i": 46174, "v": "संद्राव्यमाणं तु बलं परेषां; परीतकल्पं विबभौ समन्तात् । नैवावतस्थे समरे भृशं भया;द्विमर्दमानं तु परस्परं तदा ।।"},
{"c": "9.19", "n": "8", "i": 46175, "v": "ततः प्रभग्ना सहसा महाचमूः; सा पाण्डवी तेन नराधिपेन । दिशश्चतस्रः सहसा प्रधाविता; गजेन्द्रवेगं तमपारयन्ती ।।"},
{"c": "9.19", "n": "9", "i": 46176, "v": "दृष्ट्वा च तां वेगवता प्रभग्नां; सर्वे त्वदीया युधि योधमुख्याः । अपूजयंस्तत्र नराधिपं तं; दध्मुश्च शङ्खाञ्शशिसंनिकाशान् ।।"},
{"c": "9.19", "n": "10", "i": 46177, "v": "श्रुत्वा निनादं त्वथ कौरवाणां; हर्षाद्विमुक्तं सह शङ्खशब्दैः । सेनापतिः पाण्डवसृञ्जयानां; पाञ्चालपुत्रो न ममर्ष रोषात् ।।"},
{"c": "9.19", "n": "11", "i": 46178, "v": "ततस्तु तं वै द्विरदं महात्मा; प्रत्युद्ययौ त्वरमाणो जयाय । जम्भो यथा शक्रसमागमे वै; नागेन्द्रमैरावणमिन्द्रवाह्यम् ।।"},
{"c": "9.19", "n": "12", "i": 46179, "v": "तमापतन्तं सहसा तु दृष्ट्वा; पाञ्चालराजं युधि राजसिंहः । तं वै द्विपं प्रेषयामास तूर्णं; वधाय राजन्द्रुपदात्मजस्य ।।"},
{"c": "9.19", "n": "13", "i": 46180, "v": "स तं द्विपं सहसाभ्यापतन्त;मविध्यदर्कप्रतिमैः पृषत्कैः । कर्मारधौतैर्निशितैर्ज्वलद्भि;र्नाराचमुख्यैस्त्रिभिरुग्रवेगैः ।।"},
{"c": "9.19", "n": "14", "i": 46181, "v": "ततोऽपरान्पञ्च शितान्महात्मा; नाराचमुख्यान्विससर्ज कुम्भे । स तैस्तु विद्धः परमद्विपो रणे; तदा परावृत्य भृशं प्रदुद्रुवे ।।"},
{"c": "9.19", "n": "15", "i": 46182, "v": "तं नागराजं सहसा प्रणुन्नं; विद्राव्यमाणं च निगृह्य शाल्वः । तोत्त्राङ्कुशैः प्रेषयामास तूर्णं; पाञ्चालराजस्य रथं प्रदिश्य ।।"},
{"c": "9.19", "n": "16", "i": 46183, "v": "दृष्ट्वापतन्तं सहसा तु नागं; धृष्टद्युम्नः स्वरथाच्छीघ्रमेव । गदां प्रगृह्याशु जवेन वीरो; भूमिं प्रपन्नो भयविह्वलाङ्गः ।।"},
{"c": "9.19", "n": "17", "i": 46184, "v": "स तं रथं हेमविभूषिताङ्गं; साश्वं ससूतं सहसा विमृद्य । उत्क्षिप्य हस्तेन तदा महाद्विपो; विपोथयामास वसुंधरातले ।।"},
{"c": "9.19", "n": "18", "i": 46185, "v": "पाञ्चालराजस्य सुतं स दृष्ट्वा; तदार्दितं नागवरेण तेन । तमभ्यधावत्सहसा जवेन; भीमः शिखण्डी च शिनेश्च नप्ता ।।"},
{"c": "9.19", "n": "19", "i": 46186, "v": "शरैश्च वेगं सहसा निगृह्य; तस्याभितोऽभ्यापततो गजस्य । स संगृहीतो रथिभिर्गजो वै; चचाल तैर्वार्यमाणश्च संख्ये ।।"},
{"c": "9.19", "n": "20", "i": 46187, "v": "ततः पृषत्कान्प्रववर्ष राजा; सूर्यो यथा रश्मिजालं समन्तात् । तेनाशुगैर्वध्यमाना रथौघाः; प्रदुद्रुवुस्तत्र ततस्तु सर्वे ।।"},
{"c": "9.19", "n": "21", "i": 46188, "v": "तत्कर्म शाल्वस्य समीक्ष्य सर्वे; पाञ्चालमत्स्या नृप सृञ्जयाश्च । हाहाकारैर्नादयन्तः स्म युद्धे; द्विपं समन्ताद्रुरुधुर्नराग्र्याः ।।"},
{"c": "9.19", "n": "22", "i": 46189, "v": "पाञ्चालराजस्त्वरितस्तु शूरो; गदां प्रगृह्याचलशृङ्गकल्पाम् । असंभ्रमं भारत शत्रुघाती; जवेन वीरोऽनुससार नागम् ।।"},
{"c": "9.19", "n": "23", "i": 46190, "v": "ततोऽथ नागं धरणीधराभं; मदं स्रवन्तं जलदप्रकाशम् । गदां समाविध्य भृशं जघान; पाञ्चालराजस्य सुतस्तरस्वी ।।"},
{"c": "9.19", "n": "24", "i": 46191, "v": "स भिन्नकुम्भः सहसा विनद्य; मुखात्प्रभूतं क्षतजं विमुञ्चन् । पपात नागो धरणीधराभः; क्षितिप्रकम्पाच्चलितो यथाद्रिः ।।"},
{"c": "9.19", "n": "25", "i": 46192, "v": "निपात्यमाने तु तदा गजेन्द्रे; हाहाकृते तव पुत्रस्य सैन्ये । स शाल्वराजस्य शिनिप्रवीरो; जहार भल्लेन शिरः शितेन ।।"},
{"c": "9.19", "n": "26", "i": 46193, "v": "हृतोत्तमाङ्गो युधि सात्वतेन; पपात भूमौ सह नागराज्ञा । यथाद्रिशृङ्गं सुमहत्प्रणुन्नं; वज्रेण देवाधिपचोदितेन ।।"},
{"c": "9.20", "t": "संजय उवाच ।"},
{"c": "9.20", "n": "1", "i": 46194, "v": "तस्मिंस्तु निहते शूरे शाल्वे समितिशोभने । तवाभज्यद्बलं वेगाद्वातेनेव महाद्रुमः ।।"},
{"c": "9.20", "n": "2", "i": 46195, "v": "तत्प्रभग्नं बलं दृष्ट्वा कृतवर्मा महारथः । दधार समरे शूरः शत्रुसैन्यं महाबलः ।।"},
{"c": "9.20", "n": "3", "i": 46196, "v": "संनिवृत्तास्तु ते शूरा दृष्ट्वा सात्वतमाहवे । शैलोपमं स्थितं राजन्कीर्यमाणं शरैर्युधि ।।"},
{"c": "9.20", "n": "4", "i": 46197, "v": "ततः प्रववृते युद्धं कुरूणां पाण्डवैः सह । निवृत्तानां महाराज मृत्युं कृत्वा निवर्तनम् ।।"},
{"c": "9.20", "n": "5", "i": 46198, "v": "तत्राश्चर्यमभूद्युद्धं सात्वतस्य परैः सह । यदेको वारयामास पाण्डुसेनां दुरासदाम् ।।"},
{"c": "9.20", "n": "6", "i": 46199, "v": "तेषामन्योन्यसुहृदां कृते कर्मणि दुष्करे । सिंहनादः प्रहृष्टानां दिवःस्पृक्सुमहानभूत् ।।"},
{"c": "9.20", "n": "7", "i": 46200, "v": "तेन शब्देन वित्रस्तान्पाञ्चालान्भरतर्षभ । शिनेर्नप्ता महाबाहुरन्वपद्यत सात्यकिः ।।"},
{"c": "9.20", "n": "8", "i": 46201, "v": "स समासाद्य राजानं क्षेमधूर्तिं महाबलम् । सप्तभिर्निशितैर्बाणैरनयद्यमसादनम् ।।"},
{"c": "9.20", "n": "9", "i": 46202, "v": "तमायान्तं महाबाहुं प्रवपन्तं शिताञ्शरान् । जवेनाभ्यपतद्धीमान्हार्दिक्यः शिनिपुंगवम् ।।"},
{"c": "9.20", "n": "10", "i": 46203, "v": "तौ सिंहाविव नर्दन्तौ धन्विनौ रथिनां वरौ । अन्योन्यमभ्यधावेतां शस्त्रप्रवरधारिणौ ।।"},
{"c": "9.20", "n": "11", "i": 46204, "v": "पाण्डवाः सह पाञ्चालैर्योधाश्चान्ये नृपोत्तमाः । प्रेक्षकाः समपद्यन्त तयोः पुरुषसिंहयोः ।।"},
{"c": "9.20", "n": "12", "i": 46205, "v": "नाराचैर्वत्सदन्तैश्च वृष्ण्यन्धकमहारथौ । अभिजघ्नतुरन्योन्यं प्रहृष्टाविव कुञ्जरौ ।।"},
{"c": "9.20", "n": "13", "i": 46206, "v": "चरन्तौ विविधान्मार्गान्हार्दिक्यशिनिपुंगवौ । मुहुरन्तर्दधाते तौ बाणवृष्ट्या परस्परम् ।।"},
{"c": "9.20", "n": "14", "i": 46207, "v": "चापवेगबलोद्धूतान्मार्गणान्वृष्णिसिंहयोः । आकाशे समपश्याम पतंगानिव शीघ्रगान् ।।"},
{"c": "9.20", "n": "15", "i": 46208, "v": "तमेकं सत्यकर्माणमासाद्य हृदिकात्मजः । अविध्यन्निशितैर्बाणैश्चतुर्भिश्चतुरो हयान् ।।"},
{"c": "9.20", "n": "16", "i": 46209, "v": "स दीर्घबाहुः संक्रुद्धस्तोत्त्रार्दित इव द्विपः । अष्टाभिः कृतवर्माणमविध्यत्परमेषुभिः ।।"},
{"c": "9.20", "n": "17", "i": 46210, "v": "ततः पूर्णायतोत्सृष्टैः कृतवर्मा शिलाशितैः । सात्यकिं त्रिभिराहत्य धनुरेकेन चिच्छिदे ।।"},
{"c": "9.20", "n": "18", "i": 46211, "v": "निकृत्तं तद्धनुःश्रेष्ठमपास्य शिनिपुंगवः । अन्यदादत्त वेगेन शैनेयः सशरं धनुः ।।"},
{"c": "9.20", "n": "19", "i": 46212, "v": "तदादाय धनुःश्रेष्ठं वरिष्ठः सर्वधन्विनाम् । आरोप्य च महावीर्यो महाबुद्धिर्महाबलः ।।"},
{"c": "9.20", "n": "20", "i": 46213, "v": "अमृष्यमाणो धनुषश्छेदनं कृतवर्मणा । कुपितोऽतिरथः शीघ्रं कृतवर्माणमभ्ययात् ।।"},
{"c": "9.20", "n": "21", "i": 46214, "v": "ततः सुनिशितैर्बाणैर्दशभिः शिनिपुंगवः । जघान सूतमश्वांश्च ध्वजं च कृतवर्मणः ।।"},
{"c": "9.20", "n": "22", "i": 46215, "v": "ततो राजन्महेष्वासः कृतवर्मा महारथः । हताश्वसूतं संप्रेक्ष्य रथं हेमपरिष्कृतम् ।।"},
{"c": "9.20", "n": "23", "i": 46216, "v": "रोषेण महताविष्टः शूलमुद्यम्य मारिष । चिक्षेप भुजवेगेन जिघांसुः शिनिपुंगवम् ।।"},
{"c": "9.20", "n": "24", "i": 46217, "v": "तच्छूलं सात्वतो ह्याजौ निर्भिद्य निशितैः शरैः । चूर्णितं पातयामास मोहयन्निव माधवम् । ततोऽपरेण भल्लेन हृद्येनं समताडयत् ।।"},
{"c": "9.20", "n": "25", "i": 46218, "v": "स युद्धे युयुधानेन हताश्वो हतसारथिः । कृतवर्मा कृतास्त्रेण धरणीमन्वपद्यत ।।"}]
}