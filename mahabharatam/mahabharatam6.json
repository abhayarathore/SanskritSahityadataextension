{"title": "महाभारतम्", "data": [{"c": "9.20", "n": "26", "i": 46219, "v": "तस्मिन्सात्यकिना वीरे द्वैरथे विरथीकृते । समपद्यत सर्वेषां सैन्यानां सुमहद्भयम् ।।"}, {"c": "9.20", "n": "27", "i": 46220, "v": "पुत्रस्य तव चात्यर्थं विषादः समपद्यत । हतसूते हताश्वे च विरथे कृतवर्मणि ।।"}, {"c": "9.20", "n": "28", "i": 46221, "v": "हताश्वं च समालक्ष्य हतसूतमरिंदमम् । अभ्यधावत्कृपो राजञ्जिघांसुः शिनिपुंगवम् ।।"}, {"c": "9.20", "n": "29", "i": 46222, "v": "तमारोप्य रथोपस्थे मिषतां सर्वधन्विनाम् । अपोवाह महाबाहुस्तूर्णमायोधनादपि ।।"}, {"c": "9.20", "n": "30", "i": 46223, "v": "शैनेयेऽधिष्ठिते राजन्विरथे कृतवर्मणि । दुर्योधनबलं सर्वं पुनरासीत्पराङ्मुखम् ।।"}, {"c": "9.20", "n": "31", "i": 46224, "v": "तत्परे नावबुध्यन्त सैन्येन रजसावृते । तावकाः प्रद्रुता राजन्दुर्योधनमृते नृपम् ।।"}, {"c": "9.20", "n": "32", "i": 46225, "v": "दुर्योधनस्तु संप्रेक्ष्य भग्नं स्वबलमन्तिकात् । जवेनाभ्यपतत्तूर्णं सर्वांश्चैको न्यवारयत् ।।"}, {"c": "9.20", "n": "33", "i": 46226, "v": "पाण्डूंश्च सर्वान्संक्रुद्धो धृष्टद्युम्नं च पार्षतम् । शिखण्डिनं द्रौपदेयान्पाञ्चालानां च ये गणाः ।।"}, {"c": "9.20", "n": "34", "i": 46227, "v": "केकयान्सोमकांश्चैव पाञ्चालांश्चैव मारिष । असंभ्रमं दुराधर्षः शितैरस्त्रैरवारयत् ।।"}, {"c": "9.20", "n": "35", "i": 46228, "v": "अतिष्ठदाहवे यत्तः पुत्रस्तव महाबलः । यथा यज्ञे महानग्निर्मन्त्रपूतः प्रकाशयन् ।।"}, {"c": "9.20", "n": "36", "i": 46229, "v": "तं परे नाभ्यवर्तन्त मर्त्या मृत्युमिवाहवे । अथान्यं रथमास्थाय हार्दिक्यः समपद्यत ।।"}, {"c": "9.21", "t": "संजय उवाच ।"}, {"c": "9.21", "n": "1", "i": 46230, "v": "पुत्रस्तु ते महाराज रथस्थो रथिनां वरः । दुरुत्सहो बभौ युद्धे यथा रुद्रः प्रतापवान् ।।"}, {"c": "9.21", "n": "2", "i": 46231, "v": "तस्य बाणसहस्रैस्तु प्रच्छन्ना ह्यभवन्मही । परांश्च सिषिचे बाणैर्धाराभिरिव पर्वतान् ।।"}, {"c": "9.21", "n": "3", "i": 46232, "v": "न च सोऽस्ति पुमान्कश्चित्पाण्डवानां महाहवे । हयो गजो रथो वापि योऽस्य बाणैरविक्षतः ।।"}, {"c": "9.21", "n": "4", "i": 46233, "v": "यं यं हि समरे योधं प्रपश्यामि विशां पते । स स बाणैश्चितोऽभूद्वै पुत्रेण तव भारत ।।"}, {"c": "9.21", "n": "5", "i": 46234, "v": "यथा सैन्येन रजसा समुद्धूतेन वाहिनी । प्रत्यदृश्यत संछन्ना तथा बाणैर्महात्मनः ।।"}, {"c": "9.21", "n": "6", "i": 46235, "v": "बाणभूतामपश्याम पृथिवीं पृथिवीपते । दुर्योधनेन प्रकृतां क्षिप्रहस्तेन धन्विना ।।"}, {"c": "9.21", "n": "7", "i": 46236, "v": "तेषु योधसहस्रेषु तावकेषु परेषु च । एको दुर्योधनो ह्यासीत्पुमानिति मतिर्मम ।।"}, {"c": "9.21", "n": "8", "i": 46237, "v": "तत्राद्भुतमपश्याम तव पुत्रस्य विक्रमम् । यदेकं सहिताः पार्था नात्यवर्तन्त भारत ।।"}, {"c": "9.21", "n": "9", "i": 46238, "v": "युधिष्ठिरं शतेनाजौ विव्याध भरतर्षभ । भीमसेनं च सप्तत्या सहदेवं च सप्तभिः ।।"}, {"c": "9.21", "n": "10", "i": 46239, "v": "नकुलं च चतुःषष्ट्या धृष्टद्युम्नं च पञ्चभिः । सप्तभिर्द्रौपदेयांश्च त्रिभिर्विव्याध सात्यकिम् । धनुश्चिच्छेद भल्लेन सहदेवस्य मारिष ।।"}, {"c": "9.21", "n": "11", "i": 46240, "v": "तदपास्य धनुश्छिन्नं माद्रीपुत्रः प्रतापवान् । अभ्यधावत राजानं प्रगृह्यान्यन्महद्धनुः । ततो दुर्योधनं संख्ये विव्याध दशभिः शरैः ।।"}, {"c": "9.21", "n": "12", "i": 46241, "v": "नकुलश्च ततो वीरो राजानं नवभिः शरैः । घोररूपैर्महेष्वासो विव्याध च ननाद च ।।"}, {"c": "9.21", "n": "13", "i": 46242, "v": "सात्यकिश्चापि राजानं शरेणानतपर्वणा । द्रौपदेयास्त्रिसप्तत्या धर्मराजश्च सप्तभिः । अशीत्या भीमसेनश्च शरै राजानमार्दयत् ।।"}, {"c": "9.21", "n": "14", "i": 46243, "v": "समन्तात्कीर्यमाणस्तु बाणसंघैर्महात्मभिः । न चचाल महाराज सर्वसैन्यस्य पश्यतः ।।"}, {"c": "9.21", "n": "15", "i": 46244, "v": "लाघवं सौष्ठवं चापि वीर्यं चैव महात्मनः । अति सर्वाणि भूतानि ददृशुः सर्वमानवाः ।।"}, {"c": "9.21", "n": "16", "i": 46245, "v": "धार्तराष्ट्रास्तु राजेन्द्र यात्वा तु स्वल्पमन्तरम् । अपश्यमाना राजानं पर्यवर्तन्त दंशिताः ।।"}, {"c": "9.21", "n": "17", "i": 46246, "v": "तेषामापततां घोरस्तुमुलः समजायत । क्षुब्धस्य हि समुद्रस्य प्रावृट्काले यथा निशि ।।"}, {"c": "9.21", "n": "18", "i": 46247, "v": "समासाद्य रणे ते तु राजानमपराजितम् । प्रत्युद्ययुर्महेष्वासाः पाण्डवानाततायिनः ।।"}, {"c": "9.21", "n": "19", "i": 46248, "v": "भीमसेनं रणे क्रुद्धं द्रोणपुत्रो न्यवारयत् । ततो बाणैर्महाराज प्रमुक्तैः सर्वतोदिशम् । नाज्ञायन्त रणे वीरा न दिशः प्रदिशस्तथा ।।"}, {"c": "9.21", "n": "20", "i": 46249, "v": "तावुभौ क्रूरकर्माणावुभौ भारत दुःसहौ । घोररूपमयुध्येतां कृतप्रतिकृतैषिणौ । त्रासयन्तौ जगत्सर्वं ज्याक्षेपविहतत्वचौ ।।"}, {"c": "9.21", "n": "21", "i": 46250, "v": "शकुनिस्तु रणे वीरो युधिष्ठिरमपीडयत् । तस्याश्वांश्चतुरो हत्वा सुबलस्य सुतो विभुः । नादं चकार बलवान्सर्वसैन्यानि कम्पयन् ।।"}, {"c": "9.21", "n": "22", "i": 46251, "v": "एतस्मिन्नन्तरे वीरं राजानमपराजितम् । अपोवाह रथेनाजौ सहदेवः प्रतापवान् ।।"}, {"c": "9.21", "n": "23", "i": 46252, "v": "अथान्यं रथमास्थाय धर्मराजो युधिष्ठिरः । शकुनिं नवभिर्विद्ध्वा पुनर्विव्याध पञ्चभिः । ननाद च महानादं प्रवरः सर्वधन्विनाम् ।।"}, {"c": "9.21", "n": "24", "i": 46253, "v": "तद्युद्धमभवच्चित्रं घोररूपं च मारिष । ईक्षितृप्रीतिजननं सिद्धचारणसेवितम् ।।"}, {"c": "9.21", "n": "25", "i": 46254, "v": "उलूकस्तु महेष्वासं नकुलं युद्धदुर्मदम् । अभ्यद्रवदमेयात्मा शरवर्षैः समन्ततः ।।"}, {"c": "9.21", "n": "26", "i": 46255, "v": "तथैव नकुलः शूरः सौबलस्य सुतं रणे । शरवर्षेण महता समन्तात्पर्यवारयत् ।।"}, {"c": "9.21", "n": "27", "i": 46256, "v": "तौ तत्र समरे वीरौ कुलपुत्रौ महारथौ । योधयन्तावपश्येतां परस्परकृतागसौ ।।"}, {"c": "9.21", "n": "28", "i": 46257, "v": "तथैव कृतवर्मा तु शैनेयं शत्रुतापनम् । योधयञ्शुशुभे राजन्बलं शक्र इवाहवे ।।"}, {"c": "9.21", "n": "29", "i": 46258, "v": "दुर्योधनो धनुश्छित्त्वा धृष्टद्युम्नस्य संयुगे । अथैनं छिन्नधन्वानं विव्याध निशितैः शरैः ।।"}, {"c": "9.21", "n": "30", "i": 46259, "v": "धृष्टद्युम्नोऽपि समरे प्रगृह्य परमायुधम् । राजानं योधयामास पश्यतां सर्वधन्विनाम् ।।"}, {"c": "9.21", "n": "31", "i": 46260, "v": "तयोर्युद्धं महच्चासीत्संग्रामे भरतर्षभ । प्रभिन्नयोर्यथा सक्तं मत्तयोर्वरहस्तिनोः ।।"}, {"c": "9.21", "n": "32", "i": 46261, "v": "गौतमस्तु रणे क्रुद्धो द्रौपदेयान्महाबलान् । विव्याध बहुभिः शूरः शरैः संनतपर्वभिः ।।"}, {"c": "9.21", "n": "33", "i": 46262, "v": "तस्य तैरभवद्युद्धमिन्द्रियैरिव देहिनः । घोररूपमसंवार्यं निर्मर्यादमतीव च ।।"}, {"c": "9.21", "n": "34", "i": 46263, "v": "ते च तं पीडयामासुरिन्द्रियाणीव बालिशम् । स च तान्प्रतिसंरब्धः प्रत्ययोधयदाहवे ।।"}, {"c": "9.21", "n": "35", "i": 46264, "v": "एवं चित्रमभूद्युद्धं तस्य तैः सह भारत । उत्थायोत्थाय हि यथा देहिनामिन्द्रियैर्विभो ।।"}, {"c": "9.21", "n": "36", "i": 46265, "v": "नराश्चैव नरैः सार्धं दन्तिनो दन्तिभिस्तथा । हया हयैः समासक्ता रथिनो रथिभिस्तथा । संकुलं चाभवद्भूयो घोररूपं विशां पते ।।"}, {"c": "9.21", "n": "37", "i": 46266, "v": "इदं चित्रमिदं घोरमिदं रौद्रमिति प्रभो । युद्धान्यासन्महाराज घोराणि च बहूनि च ।।"}, {"c": "9.21", "n": "38", "i": 46267, "v": "ते समासाद्य समरे परस्परमरिंदमाः । विव्यधुश्चैव जघ्नुश्च समासाद्य महाहवे ।।"}, {"c": "9.21", "n": "39", "i": 46268, "v": "तेषां शस्त्रसमुद्भूतं रजस्तीव्रमदृश्यत । प्रवातेनोद्धतं राजन्धावद्भिश्चाश्वसादिभिः ।।"}, {"c": "9.21", "n": "40", "i": 46269, "v": "रथनेमिसमुद्भूतं निःश्वासैश्चापि दन्तिनाम् । रजः संध्याभ्रकपिलं दिवाकरपथं ययौ ।।"}, {"c": "9.21", "n": "41", "i": 46270, "v": "रजसा तेन संपृक्ते भास्करे निष्प्रभीकृते । संछादिताभवद्भूमिस्ते च शूरा महारथाः ।।"}, {"c": "9.21", "n": "42", "i": 46271, "v": "मुहूर्तादिव संवृत्तं नीरजस्कं समन्ततः । वीरशोणितसिक्तायां भूमौ भरतसत्तम । उपाशाम्यत्ततस्तीव्रं तद्रजो घोरदर्शनम् ।।"}, {"c": "9.21", "n": "43", "i": 46272, "v": "ततोऽपश्यं महाराज द्वंद्वयुद्धानि भारत । यथाप्राग्र्यं यथाज्येष्ठं मध्याह्ने वै सुदारुणे । वर्मणां तत्र राजेन्द्र व्यदृश्यन्तोज्ज्वलाः प्रभाः ।।"}, {"c": "9.21", "n": "44", "i": 46273, "v": "शब्दः सुतुमुलः संख्ये शराणां पततामभूत् । महावेणुवनस्येव दह्यमानस्य सर्वतः ।।"}, {"c": "9.22", "t": "संजय उवाच ।"}, {"c": "9.22", "n": "1", "i": 46274, "v": "वर्तमाने तथा युद्धे घोररूपे भयानके । अभज्यत बलं तत्र तव पुत्रस्य पाण्डवैः ।।"}, {"c": "9.22", "n": "2", "i": 46275, "v": "तांस्तु यत्नेन महता संनिवार्य महारथान् । पुत्रस्ते योधयामास पाण्डवानामनीकिनीम् ।।"}, {"c": "9.22", "n": "3", "i": 46276, "v": "निवृत्ताः सहसा योधास्तव पुत्रप्रियैषिणः । संनिवृत्तेषु तेष्वेवं युद्धमासीत्सुदारुणम् ।।"}, {"c": "9.22", "n": "4", "i": 46277, "v": "तावकानां परेषां च देवासुररणोपमम् । परेषां तव सैन्ये च नासीत्कश्चित्पराङ्मुखः ।।"}, {"c": "9.22", "n": "5", "i": 46278, "v": "अनुमानेन युध्यन्ते संज्ञाभिश्च परस्परम् । तेषां क्षयो महानासीद्युध्यतामितरेतरम् ।।"}, {"c": "9.22", "n": "6", "i": 46279, "v": "ततो युधिष्ठिरो राजा क्रोधेन महता युतः । जिगीषमाणः संग्रामे धार्तराष्ट्रान्सराजकान् ।।"}, {"c": "9.22", "n": "7", "i": 46280, "v": "त्रिभिः शारद्वतं विद्ध्वा रुक्मपुङ्खैः शिलाशितैः । चतुर्भिर्निजघानाश्वान्कल्याणान्कृतवर्मणः ।।"}, {"c": "9.22", "n": "8", "i": 46281, "v": "अश्वत्थामा तु हार्दिक्यमपोवाह यशस्विनम् । अथ शारद्वतोऽष्टाभिः प्रत्यविध्यद्युधिष्ठिरम् ।।"}, {"c": "9.22", "n": "9", "i": 46282, "v": "ततो दुर्योधनो राजा रथान्सप्तशतान्रणे । प्रेषयद्यत्र राजासौ धर्मपुत्रो युधिष्ठिरः ।।"}, {"c": "9.22", "n": "10", "i": 46283, "v": "ते रथा रथिभिर्युक्ता मनोमारुतरंहसः । अभ्यद्रवन्त संग्रामे कौन्तेयस्य रथं प्रति ।।"}, {"c": "9.22", "n": "11", "i": 46284, "v": "ते समन्तान्महाराज परिवार्य युधिष्ठिरम् । अदृश्यं सायकैश्चक्रुर्मेघा इव दिवाकरम् ।।"}, {"c": "9.22", "n": "12", "i": 46285, "v": "नामृष्यन्त सुसंरब्धाः शिखण्डिप्रमुखा रथाः । रथैरग्र्यजवैर्युक्तैः किङ्किणीजालसंवृतैः । आजग्मुरभिरक्षन्तः कुन्तीपुत्रं युधिष्ठिरम् ।।"}, {"c": "9.22", "n": "13", "i": 46286, "v": "ततः प्रववृते रौद्रः संग्रामः शोणितोदकः । पाण्डवानां कुरूणां च यमराष्ट्रविवर्धनः ।।"}, {"c": "9.22", "n": "14", "i": 46287, "v": "रथान्सप्तशतान्हत्वा कुरूणामाततायिनाम् । पाण्डवाः सह पाञ्चालैः पुनरेवाभ्यवारयन् ।।"}, {"c": "9.22", "n": "15", "i": 46288, "v": "तत्र युद्धं महच्चासीत्तव पुत्रस्य पाण्डवैः । न च नस्तादृशं दृष्टं नैव चापि परिश्रुतम् ।।"}, {"c": "9.22", "n": "16", "i": 46289, "v": "वर्तमाने तथा युद्धे निर्मर्यादे समन्ततः । वध्यमानेषु योधेषु तावकेष्वितरेषु च ।।"}, {"c": "9.22", "n": "17", "i": 46290, "v": "निनदत्सु च योधेषु शङ्खवर्यैश्च पूरितैः । उत्कृष्टैः सिंहनादैश्च गर्जितेन च धन्विनाम् ।।"}, {"c": "9.22", "n": "18", "i": 46291, "v": "अतिप्रवृद्धे युद्धे च छिद्यमानेषु मर्मसु । धावमानेषु योधेषु जयगृद्धिषु मारिष ।।"}, {"c": "9.22", "n": "19", "i": 46292, "v": "संहारे सर्वतो जाते पृथिव्यां शोकसंभवे । बह्वीनामुत्तमस्त्रीणां सीमन्तोद्धरणे तथा ।।"}, {"c": "9.22", "n": "20", "i": 46293, "v": "निर्मर्यादे तथा युद्धे वर्तमाने सुदारुणे । प्रादुरासन्विनाशाय तदोत्पाताः सुदारुणाः । चचाल शब्दं कुर्वाणा सपर्वतवना मही ।।"}, {"c": "9.22", "n": "21", "i": 46294, "v": "सदण्डाः सोल्मुका राजञ्शीर्यमाणाः समन्ततः । उल्काः पेतुर्दिवो भूमावाहत्य रविमण्डलम् ।।"}, {"c": "9.22", "n": "22", "i": 46295, "v": "विष्वग्वाताः प्रादुरासन्नीचैः शर्करवर्षिणः । अश्रूणि मुमुचुर्नागा वेपथुश्चास्पृशद्भृशम् ।।"}, {"c": "9.22", "n": "23", "i": 46296, "v": "एतान्घोराननादृत्य समुत्पातान्सुदारुणान् । पुनर्युद्धाय संमन्त्र्य क्षत्रियास्तस्थुरव्यथाः । रमणीये कुरुक्षेत्रे पुण्ये स्वर्गं यियासवः ।।"}, {"c": "9.22", "n": "24", "i": 46297, "v": "ततो गान्धारराजस्य पुत्रः शकुनिरब्रवीत् । युध्यध्वमग्रतो यावत्पृष्ठतो हन्मि पाण्डवान् ।।"}, {"c": "9.22", "n": "25", "i": 46298, "v": "ततो नः संप्रयातानां मद्रयोधास्तरस्विनः । हृष्टाः किलकिलाशब्दमकुर्वन्तापरे तथा ।।"}, {"c": "9.22", "n": "26", "i": 46299, "v": "अस्मांस्तु पुनरासाद्य लब्धलक्षा दुरासदाः । शरासनानि धुन्वन्तः शरवर्षैरवाकिरन् ।।"}, {"c": "9.22", "n": "27", "i": 46300, "v": "ततो हतं परैस्तत्र मद्रराजबलं तदा । दुर्योधनबलं दृष्ट्वा पुनरासीत्पराङ्मुखम् ।।"}, {"c": "9.22", "n": "28", "i": 46301, "v": "गान्धारराजस्तु पुनर्वाक्यमाह ततो बली । निवर्तध्वमधर्मज्ञा युध्यध्वं किं सृतेन वः ।।"}, {"c": "9.22", "n": "29", "i": 46302, "v": "अनीकं दशसाहस्रमश्वानां भरतर्षभ । आसीद्गान्धारराजस्य विमलप्रासयोधिनाम् ।।"}, {"c": "9.22", "n": "30", "i": 46303, "v": "बलेन तेन विक्रम्य वर्तमाने जनक्षये । पृष्ठतः पाण्डवानीकमभ्यघ्नन्निशितैः शरैः ।।"}, {"c": "9.22", "n": "31", "i": 46304, "v": "तदभ्रमिव वातेन क्षिप्यमाणं समन्ततः । अभज्यत महाराज पाण्डूनां सुमहद्बलम् ।।"}, {"c": "9.22", "n": "32", "i": 46305, "v": "ततो युधिष्ठिरः प्रेक्ष्य भग्नं स्वबलमन्तिकात् । अभ्यचोदयदव्यग्रः सहदेवं महाबलम् ।।"}, {"c": "9.22", "n": "33", "i": 46306, "v": "असौ सुबलपुत्रो नो जघनं पीड्य दंशितः । सेनां निसूदयन्त्येष पश्य पाण्डव दुर्मतिम् ।।"}, {"c": "9.22", "n": "34", "i": 46307, "v": "गच्छ त्वं द्रौपदेयाश्च शकुनिं सौबलं जहि । रथानीकमहं रक्ष्ये पाञ्चालसहितोऽनघ ।।"}, {"c": "9.22", "n": "35", "i": 46308, "v": "गच्छन्तु कुञ्जराः सर्वे वाजिनश्च सह त्वया । पादाताश्च त्रिसाहस्राः शकुनिं सौबलं जहि ।।"}, {"c": "9.22", "n": "36", "i": 46309, "v": "ततो गजाः सप्तशताश्चापपाणिभिरास्थिताः । पञ्च चाश्वसहस्राणि सहदेवश्च वीर्यवान् ।।"}, {"c": "9.22", "n": "37", "i": 46310, "v": "पादाताश्च त्रिसाहस्रा द्रौपदेयाश्च सर्वशः । रणे ह्यभ्यद्रवंस्ते तु शकुनिं युद्धदुर्मदम् ।।"}, {"c": "9.22", "n": "38", "i": 46311, "v": "ततस्तु सौबलो राजन्नभ्यतिक्रम्य पाण्डवान् । जघान पृष्ठतः सेनां जयगृध्रः प्रतापवान् ।।"}, {"c": "9.22", "n": "39", "i": 46312, "v": "अश्वारोहास्तु संरब्धाः पाण्डवानां तरस्विनाम् । प्राविशन्सौबलानीकमभ्यतिक्रम्य तान्रथान् ।।"}, {"c": "9.22", "n": "40", "i": 46313, "v": "ते तत्र सादिनः शूराः सौबलस्य महद्बलम् । गजमध्येऽवतिष्ठन्तः शरवर्षैरवाकिरन् ।।"}, {"c": "9.22", "n": "41", "i": 46314, "v": "तदुद्यतगदाप्रासमकापुरुषसेवितम् । प्रावर्तत महद्युद्धं राजन्दुर्मन्त्रिते तव ।।"}, {"c": "9.22", "n": "42", "i": 46315, "v": "उपारमन्त ज्याशब्दाः प्रेक्षका रथिनोऽभवन् । न हि स्वेषां परेषां वा विशेषः प्रत्यदृश्यत ।।"}, {"c": "9.22", "n": "43", "i": 46316, "v": "शूरबाहुविसृष्टानां शक्तीनां भरतर्षभ । ज्योतिषामिव संपातमपश्यन्कुरुपाण्डवाः ।।"}, {"c": "9.22", "n": "44", "i": 46317, "v": "ऋष्टिभिर्विमलाभिश्च तत्र तत्र विशां पते । संपतन्तीभिराकाशमावृतं बह्वशोभत ।।"}, {"c": "9.22", "n": "45", "i": 46318, "v": "प्रासानां पततां राजन्रूपमासीत्समन्ततः । शलभानामिवाकाशे तदा भरतसत्तम ।।"}, {"c": "9.22", "n": "46", "i": 46319, "v": "रुधिरोक्षितसर्वाङ्गा विप्रविद्धैर्नियन्तृभिः । हयाः परिपतन्ति स्म शतशोऽथ सहस्रशः ।।"}, {"c": "9.22", "n": "47", "i": 46320, "v": "अन्योन्यपरिपिष्टाश्च समासाद्य परस्परम् । अविक्षताः स्म दृश्यन्ते वमन्तो रुधिरं मुखैः ।।"}, {"c": "9.22", "n": "48", "i": 46321, "v": "ततोऽभवत्तमो घोरं सैन्येन रजसा वृते । तानपाक्रमतोऽद्राक्षं तस्माद्देशादरिंदमान् । अश्वान्राजन्मनुष्यांश्च रजसा संवृते सति ।।"}, {"c": "9.22", "n": "49", "i": 46322, "v": "भूमौ निपतिताश्चान्ये वमन्तो रुधिरं बहु । केशाकेशिसमालग्ना न शेकुश्चेष्टितुं जनाः ।।"}, {"c": "9.22", "n": "50", "i": 46323, "v": "अन्योन्यमश्वपृष्ठेभ्यो विकर्षन्तो महाबलाः । मल्ला इव समासाद्य निजघ्नुरितरेतरम् । अश्वैश्च व्यपकृष्यन्त बहवोऽत्र गतासवः ।।"}, {"c": "9.22", "n": "51", "i": 46324, "v": "भूमौ निपतिताश्चान्ये बहवो विजयैषिणः । तत्र तत्र व्यदृश्यन्त पुरुषाः शूरमानिनः ।।"}, {"c": "9.22", "n": "52", "i": 46325, "v": "रक्तोक्षितैश्छिन्नभुजैरपकृष्टशिरोरुहैः । व्यदृश्यत मही कीर्णा शतशोऽथ सहस्रशः ।।"}, {"c": "9.22", "n": "53", "i": 46326, "v": "दूरं न शक्यं तत्रासीद्गन्तुमश्वेन केनचित् । साश्वारोहैर्हतैरश्वैरावृते वसुधातले ।।"}, {"c": "9.22", "n": "54", "i": 46327, "v": "रुधिरोक्षितसंनाहैरात्तशस्त्रैरुदायुधैः । नानाप्रहरणैर्घोरैः परस्परवधैषिभिः । सुसंनिकृष्टैः संग्रामे हतभूयिष्ठसैनिकैः ।।"}, {"c": "9.22", "n": "55", "i": 46328, "v": "स मुहूर्तं ततो युद्ध्वा सौबलोऽथ विशां पते । षट्सहस्रैर्हयैः शिष्टैरपायाच्छकुनिस्ततः ।।"}, {"c": "9.22", "n": "56", "i": 46329, "v": "तथैव पाण्डवानीकं रुधिरेण समुक्षितम् । षट्सहस्रैर्हयैः शिष्टैरपायाच्छ्रान्तवाहनम् ।।"}, {"c": "9.22", "n": "57", "i": 46330, "v": "अश्वारोहास्तु पाण्डूनामब्रुवन्रुधिरोक्षिताः । सुसंनिकृष्टाः संग्रामे भूयिष्ठं त्यक्तजीविताः ।।"}, {"c": "9.22", "n": "58", "i": 46331, "v": "नेह शक्यं रथैर्योद्धुं कुत एव महागजैः । रथानेव रथा यान्तु कुञ्जराः कुञ्जरानपि ।।"}, {"c": "9.22", "n": "59", "i": 46332, "v": "प्रतियातो हि शकुनिः स्वमनीकमवस्थितः । न पुनः सौबलो राजा युद्धमभ्यागमिष्यति ।।"}, {"c": "9.22", "n": "60", "i": 46333, "v": "ततस्तु द्रौपदेयाश्च ते च मत्ता महाद्विपाः । प्रययुर्यत्र पाञ्चाल्यो धृष्टद्युम्नो महारथः ।।"}, {"c": "9.22", "n": "61", "i": 46334, "v": "सहदेवोऽपि कौरव्य रजोमेघे समुत्थिते । एकाकी प्रययौ तत्र यत्र राजा युधिष्ठिरः ।।"}, {"c": "9.22", "n": "62", "i": 46335, "v": "ततस्तेषु प्रयातेषु शकुनिः सौबलः पुनः । पार्श्वतोऽभ्यहनत्क्रुद्धो धृष्टद्युम्नस्य वाहिनीम् ।।"}, {"c": "9.22", "n": "63", "i": 46336, "v": "तत्पुनस्तुमुलं युद्धं प्राणांस्त्यक्त्वाभ्यवर्तत । तावकानां परेषां च परस्परवधैषिणाम् ।।"}, {"c": "9.22", "n": "64", "i": 46337, "v": "ते ह्यन्योन्यमवेक्षन्त तस्मिन्वीरसमागमे । योधाः पर्यपतन्राजञ्शतशोऽथ सहस्रशः ।।"}, {"c": "9.22", "n": "65", "i": 46338, "v": "असिभिश्छिद्यमानानां शिरसां लोकसंक्षये । प्रादुरासीन्महाशब्दस्तालानां पततामिव ।।"}, {"c": "9.22", "n": "66", "i": 46339, "v": "विमुक्तानां शरीराणां भिन्नानां पततां भुवि । सायुधानां च बाहूनामुरूणां च विशां पते । आसीत्कटकटाशब्दः सुमहान्रोमहर्षणः ।।"}, {"c": "9.22", "n": "67", "i": 46340, "v": "निघ्नन्तो निशितैः शस्त्रैर्भ्रातॄन्पुत्रान्सखीनपि । योधाः परिपतन्ति स्म यथामिषकृते खगाः ।।"}, {"c": "9.22", "n": "68", "i": 46341, "v": "अन्योन्यं प्रतिसंरब्धाः समासाद्य परस्परम् । अहं पूर्वमहं पूर्वमिति न्यघ्नन्सहस्रशः ।।"}, {"c": "9.22", "n": "69", "i": 46342, "v": "संघातैरासनभ्रष्टैरश्वारोहैर्गतासुभिः । हयाः परिपतन्ति स्म शतशोऽथ सहस्रशः ।।"}, {"c": "9.22", "n": "70", "i": 46343, "v": "स्फुरतां प्रतिपिष्टानामश्वानां शीघ्रसारिणाम् । स्तनतां च मनुष्याणां संनद्धानां विशां पते ।।"}, {"c": "9.22", "n": "71", "i": 46344, "v": "शक्त्यृष्टिप्रासशब्दश्च तुमुलः समजायत । भिन्दतां परमर्माणि राजन्दुर्मन्त्रिते तव ।।"}, {"c": "9.22", "n": "72", "i": 46345, "v": "श्रमाभिभूताः संरब्धाः श्रान्तवाहाः पिपासिताः । विक्षताश्च शितैः शस्त्रैरभ्यवर्तन्त तावकाः ।।"}, {"c": "9.22", "n": "73", "i": 46346, "v": "मत्ता रुधिरगन्धेन बहवोऽत्र विचेतसः । जघ्नुः परान्स्वकांश्चैव प्राप्तान्प्राप्ताननन्तरान् ।।"}, {"c": "9.22", "n": "74", "i": 46347, "v": "बहवश्च गतप्राणाः क्षत्रिया जयगृद्धिनः । भूमावभ्यपतन्राजञ्शरवृष्टिभिरावृताः ।।"}, {"c": "9.22", "n": "75", "i": 46348, "v": "वृकगृध्रशृगालानां तुमुले मोदनेऽहनि । आसीद्बलक्षयो घोरस्तव पुत्रस्य पश्यतः ।।"}, {"c": "9.22", "n": "76", "i": 46349, "v": "नराश्वकायसंछन्ना भूमिरासीद्विशां पते । रुधिरोदकचित्रा च भीरूणां भयवर्धिनी ।।"}, {"c": "9.22", "n": "77", "i": 46350, "v": "असिभिः पट्टिशैः शूलैस्तक्षमाणाः पुनः पुनः । तावकाः पाण्डवाश्चैव नाभ्यवर्तन्त भारत ।।"}, {"c": "9.22", "n": "78", "i": 46351, "v": "प्रहरन्तो यथाशक्ति यावत्प्राणस्य धारणम् । योधाः परिपतन्ति स्म वमन्तो रुधिरं व्रणैः ।।"}, {"c": "9.22", "n": "79", "i": 46352, "v": "शिरो गृहीत्वा केशेषु कबन्धः समदृश्यत । उद्यम्य निशितं खड्गं रुधिरेण समुक्षितम् ।।"}, {"c": "9.22", "n": "80", "i": 46353, "v": "अथोत्थितेषु बहुषु कबन्धेषु जनाधिप । तथा रुधिरगन्धेन योधाः कश्मलमाविशन् ।।"}, {"c": "9.22", "n": "81", "i": 46354, "v": "मन्दीभूते ततः शब्दे पाण्डवानां महद्बलम् । अल्पावशिष्टैस्तुरगैरभ्यवर्तत सौबलः ।।"}, {"c": "9.22", "n": "82", "i": 46355, "v": "ततोऽभ्यधावंस्त्वरिताः पाण्डवा जयगृद्धिनः । पदातयश्च नागाश्च सादिनश्चोद्यतायुधाः ।।"}, {"c": "9.22", "n": "83", "i": 46356, "v": "कोष्टकीकृत्य चाप्येनं परिक्षिप्य च सर्वशः । शस्त्रैर्नानाविधैर्जघ्नुर्युद्धपारं तितीर्षवः ।।"}, {"c": "9.22", "n": "84", "i": 46357, "v": "त्वदीयास्तांस्तु संप्रेक्ष्य सर्वतः समभिद्रुतान् । साश्वपत्तिद्विपरथाः पाण्डवानभिदुद्रुवुः ।।"}, {"c": "9.22", "n": "85", "i": 46358, "v": "केचित्पदातयः पद्भिर्मुष्टिभिश्च परस्परम् । निजघ्नुः समरे शूराः क्षीणशस्त्रास्ततोऽपतन् ।।"}, {"c": "9.22", "n": "86", "i": 46359, "v": "रथेभ्यो रथिनः पेतुर्द्विपेभ्यो हस्तिसादिनः । विमानेभ्य इव भ्रष्टाः सिद्धाः पुण्यक्षयाद्यथा ।।"}, {"c": "9.22", "n": "87", "i": 46360, "v": "एवमन्योन्यमायस्ता योधा जघ्नुर्महामृधे । पितॄन्भ्रातॄन्वयस्यांश्च पुत्रानपि तथापरे ।।"}, {"c": "9.22", "n": "88", "i": 46361, "v": "एवमासीदमर्यादं युद्धं भरतसत्तम । प्रासासिबाणकलिले वर्तमाने सुदारुणे ।।"}, {"c": "9.23", "t": "संजय उवाच ।"}, {"c": "9.23", "n": "1", "i": 46362, "v": "तस्मिञ्शब्दे मृदौ जाते पाण्डवैर्निहते बले । अश्वैः सप्तशतैः शिष्टैरुपावर्तत सौबलः ।।"}, {"c": "9.23", "n": "2", "i": 46363, "v": "स यात्वा वाहिनीं तूर्णमब्रवीत्त्वरयन्युधि । युध्यध्वमिति संहृष्टाः पुनः पुनररिंदमः । अपृच्छत्क्षत्रियांस्तत्र क्व नु राजा महारथः ।।"}, {"c": "9.23", "n": "3", "i": 46364, "v": "शकुनेस्तु वचः श्रुत्वा त ऊचुर्भरतर्षभ । असौ तिष्ठति कौरव्यो रणमध्ये महारथः ।।"}, {"c": "9.23", "n": "4", "i": 46365, "v": "यत्रैतत्सुमहच्छत्रं पूर्णचन्द्रसमप्रभम् । यत्रैते सतलत्राणा रथास्तिष्ठन्ति दंशिताः ।।"}, {"c": "9.23", "n": "5", "i": 46366, "v": "यत्रैष शब्दस्तुमुलः पर्जन्यनिनदोपमः । तत्र गच्छ द्रुतं राजंस्ततो द्रक्ष्यसि कौरवम् ।।"}, {"c": "9.23", "n": "6", "i": 46367, "v": "एवमुक्तस्तु तैः शूरैः शकुनिः सौबलस्तदा । प्रययौ तत्र यत्रासौ पुत्रस्तव नराधिप । सर्वतः संवृतो वीरैः समरेष्वनिवर्तिभिः ।।"}, {"c": "9.23", "n": "7", "i": 46368, "v": "ततो दुर्योधनं दृष्ट्वा रथानीके व्यवस्थितम् । सरथांस्तावकान्सर्वान्हर्षयञ्शकुनिस्ततः ।।"}, {"c": "9.23", "n": "8", "i": 46369, "v": "दुर्योधनमिदं वाक्यं हृष्टरूपो विशां पते । कृतकार्यमिवात्मानं मन्यमानोऽब्रवीन्नृपम् ।।"}, {"c": "9.23", "n": "9", "i": 46370, "v": "जहि राजन्रथानीकमश्वाः सर्वे जिता मया । नात्यक्त्वा जीवितं संख्ये शक्यो जेतुं युधिष्ठिरः ।।"}, {"c": "9.23", "n": "10", "i": 46371, "v": "हते तस्मिन्रथानीके पाण्डवेनाभिपालिते । गजानेतान्हनिष्यामः पदातींश्चेतरांस्तथा ।।"}, {"c": "9.23", "n": "11", "i": 46372, "v": "श्रुत्वा तु वचनं तस्य तावका जयगृद्धिनः । जवेनाभ्यपतन्हृष्टाः पाण्डवानामनीकिनीम् ।।"}, {"c": "9.23", "n": "12", "i": 46373, "v": "सर्वे विवृततूणीराः प्रगृहीतशरासनाः । शरासनानि धुन्वानाः सिंहनादं प्रचक्रिरे ।।"}, {"c": "9.23", "n": "13", "i": 46374, "v": "ततो ज्यातलनिर्घोषः पुनरासीद्विशां पते । प्रादुरासीच्छराणां च सुमुक्तानां सुदारुणः ।।"}, {"c": "9.23", "n": "14", "i": 46375, "v": "तान्समीपगतान्दृष्ट्वा जवेनोद्यतकार्मुकान् । उवाच देवकीपुत्रं कुन्तीपुत्रो धनंजयः ।।"}, {"c": "9.23", "n": "15", "i": 46376, "v": "चोदयाश्वानसंभ्रान्तः प्रविशैतद्बलार्णवम् । अन्तमद्य गमिष्यामि शत्रूणां निशितैः शरैः ।।"}, {"c": "9.23", "n": "16", "i": 46377, "v": "अष्टादश दिनान्यद्य युद्धस्यास्य जनार्दन । वर्तमानस्य महतः समासाद्य परस्परम् ।।"}, {"c": "9.23", "n": "17", "i": 46378, "v": "अनन्तकल्पा ध्वजिनी भूत्वा ह्येषां महात्मनाम् । क्षयमद्य गता युद्धे पश्य दैवं यथाविधम् ।।"}, {"c": "9.23", "n": "18", "i": 46379, "v": "समुद्रकल्पं तु बलं धार्तराष्ट्रस्य माधव । अस्मानासाद्य संजातं गोष्पदोपममच्युत ।।"}, {"c": "9.23", "n": "19", "i": 46380, "v": "हते भीष्मे च संदध्याच्छिवं स्यादिह माधव । न च तत्कृतवान्मूढो धार्तराष्ट्रः सुबालिशः ।।"}, {"c": "9.23", "n": "20", "i": 46381, "v": "उक्तं भीष्मेण यद्वाक्यं हितं पथ्यं च माधव । तच्चापि नासौ कृतवान्वीतबुद्धिः सुयोधनः ।।"}, {"c": "9.23", "n": "21", "i": 46382, "v": "तस्मिंस्तु पतिते भीष्मे प्रच्युते पृथिवीतले । न जाने कारणं किं नु येन युद्धमवर्तत ।।"}, {"c": "9.23", "n": "22", "i": 46383, "v": "मूढांस्तु सर्वथा मन्ये धार्तराष्ट्रान्सुबालिशान् । पतिते शंतनोः पुत्रे येऽकार्षुः संयुगं पुनः ।।"}, {"c": "9.23", "n": "23", "i": 46384, "v": "अनन्तरं च निहते द्रोणे ब्रह्मविदां वरे । राधेये च विकर्णे च नैवाशाम्यत वैशसम् ।।"}, {"c": "9.23", "n": "24", "i": 46385, "v": "अल्पावशिष्टे सैन्येऽस्मिन्सूतपुत्रे च पातिते । सपुत्रे वै नरव्याघ्रे नैवाशाम्यत वैशसम् ।।"}, {"c": "9.23", "n": "25", "i": 46386, "v": "श्रुतायुषि हते शूरे जलसंधे च पौरवे । श्रुतायुधे च नृपतौ नैवाशाम्यत वैशसम् ।।"}, {"c": "9.23", "n": "26", "i": 46387, "v": "भूरिश्रवसि शल्ये च शाल्वे चैव जनार्दन । आवन्त्येषु च वीरेषु नैवाशाम्यत वैशसम् ।।"}, {"c": "9.23", "n": "27", "i": 46388, "v": "जयद्रथे च निहते राक्षसे चाप्यलायुधे । बाह्लिके सोमदत्ते च नैवाशाम्यत वैशसम् ।।"}, {"c": "9.23", "n": "28", "i": 46389, "v": "भगदत्ते हते शूरे काम्बोजे च सुदक्षिणे । दुःशासने च निहते नैवाशाम्यत वैशसम् ।।"}, {"c": "9.23", "n": "29", "i": 46390, "v": "दृष्ट्वा च निहताञ्शूरान्पृथङ्माण्डलिकान्नृपान् । बलिनश्च रणे कृष्ण नैवाशाम्यत वैशसम् ।।"}, {"c": "9.23", "n": "30", "i": 46391, "v": "अक्षौहिणीपतीन्दृष्ट्वा भीमसेनेन पातितान् । मोहाद्वा यदि वा लोभान्नैवाशाम्यत वैशसम् ।।"}, {"c": "9.23", "n": "31", "i": 46392, "v": "को नु राजकुले जातः कौरवेयो विशेषतः । निरर्थकं महद्वैरं कुर्यादन्यः सुयोधनात् ।।"}, {"c": "9.23", "n": "32", "i": 46393, "v": "गुणतोऽभ्यधिकं ज्ञात्वा बलतः शौर्यतोऽपि वा । अमूढः को नु युध्येत जानन्प्राज्ञो हिताहितम् ।।"}, {"c": "9.23", "n": "33", "i": 46394, "v": "यन्न तस्य मनो ह्यासीत्त्वयोक्तस्य हितं वचः । प्रशमे पाण्डवैः सार्धं सोऽन्यस्य शृणुयात्कथम् ।।"}, {"c": "9.23", "n": "34", "i": 46395, "v": "येन शांतनवो भीष्मो द्रोणो विदुर एव च । प्रत्याख्याताः शमस्यार्थे किं नु तस्याद्य भेषजम् ।।"}, {"c": "9.23", "n": "35", "i": 46396, "v": "मौर्ख्याद्येन पिता वृद्धः प्रत्याख्यातो जनार्दन । तथा माता हितं वाक्यं भाषमाणा हितैषिणी । प्रत्याख्याता ह्यसत्कृत्य स कस्मै रोचयेद्वचः ।।"}, {"c": "9.23", "n": "36", "i": 46397, "v": "कुलान्तकरणो व्यक्तं जात एष जनार्दन । तथास्य दृश्यते चेष्टा नीतिश्चैव विशां पते । नैष दास्यति नो राज्यमिति मे मतिरच्युत ।।"}, {"c": "9.23", "n": "37", "i": 46398, "v": "उक्तोऽहं बहुशस्तात विदुरेण महात्मना । न जीवन्दास्यते भागं धार्तराष्ट्रः कथंचन ।।"}, {"c": "9.23", "n": "38", "i": 46399, "v": "यावत्प्राणा धमिष्यन्ति धार्तराष्ट्रस्य मानद । तावद्युष्मास्वपापेषु प्रचरिष्यति पातकम् ।।"}, {"c": "9.23", "n": "39", "i": 46400, "v": "न स युक्तोऽन्यथा जेतुमृते युद्धेन माधव । इत्यब्रवीत्सदा मां हि विदुरः सत्यदर्शनः ।।"}, {"c": "9.23", "n": "40", "i": 46401, "v": "तत्सर्वमद्य जानामि व्यवसायं दुरात्मनः । यदुक्तं वचनं तेन विदुरेण महात्मना ।।"}, {"c": "9.23", "n": "41", "i": 46402, "v": "यो हि श्रुत्वा वचः पथ्यं जामदग्न्याद्यथातथम् । अवामन्यत दुर्बुद्धिर्ध्रुवं नाशमुखे स्थितः ।।"}, {"c": "9.23", "n": "42", "i": 46403, "v": "उक्तं हि बहुभिः सिद्धैर्जातमात्रे सुयोधने । एनं प्राप्य दुरात्मानं क्षयं क्षत्रं गमिष्यति ।।"}, {"c": "9.23", "n": "43", "i": 46404, "v": "तदिदं वचनं तेषां निरुक्तं वै जनार्दन । क्षयं याता हि राजानो दुर्योधनकृते भृशम् ।।"}, {"c": "9.23", "n": "44", "i": 46405, "v": "सोऽद्य सर्वान्रणे योधान्निहनिष्यामि माधव । क्षत्रियेषु हतेष्वाशु शून्ये च शिबिरे कृते ।।"}, {"c": "9.23", "n": "45", "i": 46406, "v": "वधाय चात्मनोऽस्माभिः संयुगं रोचयिष्यति । तदन्तं हि भवेद्वैरमनुमानेन माधव ।।"}, {"c": "9.23", "n": "46", "i": 46407, "v": "एवं पश्यामि वार्ष्णेय चिन्तयन्प्रज्ञया स्वया । विदुरस्य च वाक्येन चेष्टया च दुरात्मनः ।।"}, {"c": "9.23", "n": "47", "i": 46408, "v": "संयाहि भारतीं वीर यावद्धन्मि शितैः शरैः । दुर्योधनं दुरात्मानं वाहिनीं चास्य संयुगे ।।"}, {"c": "9.23", "n": "48", "i": 46409, "v": "क्षेममद्य करिष्यामि धर्मराजस्य माधव । हत्वैतद्दुर्बलं सैन्यं धार्तराष्ट्रस्य पश्यतः ।।"}, {"c": "9.23", "t": "संजय उवाच ।"}, {"c": "9.23", "n": "49", "i": 46410, "v": "अभीशुहस्तो दाशार्हस्तथोक्तः सव्यसाचिना । तद्बलौघममित्राणामभीतः प्राविशद्रणे ।।"}, {"c": "9.23", "n": "50", "i": 46411, "v": "शरासनवरं घोरं शक्तिकण्टकसंवृतम् । गदापरिघपन्थानं रथनागमहाद्रुमम् ।।"}, {"c": "9.23", "n": "51", "i": 46412, "v": "हयपत्तिलताकीर्णं गाहमानो महायशाः । व्यचरत्तत्र गोविन्दो रथेनातिपताकिना ।।"}, {"c": "9.23", "n": "52", "i": 46413, "v": "ते हयाः पाण्डुरा राजन्वहन्तोऽर्जुनमाहवे । दिक्षु सर्वास्वदृश्यन्त दाशार्हेण प्रचोदिताः ।।"}, {"c": "9.23", "n": "53", "i": 46414, "v": "ततः प्रायाद्रथेनाजौ सव्यसाची परंतपः । किरञ्शरशतांस्तीक्ष्णान्वारिधारा इवाम्बुदः ।।"}, {"c": "9.23", "n": "54", "i": 46415, "v": "प्रादुरासीन्महाञ्शब्दः शराणां नतपर्वणाम् । इषुभिश्छाद्यमानानां समरे सव्यसाचिना ।।"}, {"c": "9.23", "n": "55", "i": 46416, "v": "असज्जन्तस्तनुत्रेषु शरौघाः प्रापतन्भुवि । इन्द्राशनिसमस्पर्शा गाण्डीवप्रेषिताः शराः ।।"}, {"c": "9.23", "n": "56", "i": 46417, "v": "नरान्नागान्समाहत्य हयांश्चापि विशां पते । अपतन्त रणे बाणाः पतंगा इव घोषिणः ।।"}, {"c": "9.23", "n": "57", "i": 46418, "v": "आसीत्सर्वमवच्छन्नं गाण्डीवप्रेषितैः शरैः । न प्राज्ञायन्त समरे दिशो वा प्रदिशोऽपि वा ।।"}, {"c": "9.23", "n": "58", "i": 46419, "v": "सर्वमासीज्जगत्पूर्णं पार्थनामाङ्कितैः शरैः । रुक्मपुङ्खैस्तैलधौतैः कर्मारपरिमार्जितैः ।।"}, {"c": "9.23", "n": "59", "i": 46420, "v": "ते दह्यमानाः पार्थेन पावकेनेव कुञ्जराः । समासीदन्त कौरव्या वध्यमानाः शितैः शरैः ।।"}, {"c": "9.23", "n": "60", "i": 46421, "v": "शरचापधरः पार्थः प्रज्वलन्निव भारत । ददाह समरे योधान्कक्षमग्निरिव ज्वलन् ।।"}, {"c": "9.23", "n": "61", "i": 46422, "v": "यथा वनान्ते वनपैर्विसृष्टः; कक्षं दहेत्कृष्णगतिः सघोषः । भूरिद्रुमं शुष्कलतावितानं; भृशं समृद्धो ज्वलनः प्रतापी ।।"}, {"c": "9.23", "n": "62", "i": 46423, "v": "एवं स नाराचगणप्रतापी; शरार्चिरुच्चावचतिग्मतेजाः । ददाह सर्वां तव पुत्रसेना;ममृष्यमाणस्तरसा तरस्वी ।।"}, {"c": "9.23", "n": "63", "i": 46424, "v": "तस्येषवः प्राणहराः सुमुक्ता; नासज्जन्वै वर्मसु रुक्मपुङ्खाः । न च द्वितीयं प्रमुमोच बाणं; नरे हये वा परमद्विपे वा ।।"}, {"c": "9.23", "n": "64", "i": 46425, "v": "अनेकरूपाकृतिभिर्हि बाणै;र्महारथानीकमनुप्रविश्य । स एव एकस्तव पुत्रसेनां; जघान दैत्यानिव वज्रपाणिः ।।"}, {"c": "9.24", "t": "संजय उवाच ।"}, {"c": "9.24", "n": "1", "i": 46426, "v": "अस्यतां यतमानानां शूराणामनिवर्तिनाम् । संकल्पमकरोन्मोघं गाण्डीवेन धनंजयः ।।"}, {"c": "9.24", "n": "2", "i": 46427, "v": "इन्द्राशनिसमस्पर्शानविषह्यान्महौजसः । विसृजन्दृश्यते बाणान्धारा मुञ्चन्निवाम्बुदः ।।"}, {"c": "9.24", "n": "3", "i": 46428, "v": "तत्सैन्यं भरतश्रेष्ठ वध्यमानं किरीटिना । संप्रदुद्राव संग्रामात्तव पुत्रस्य पश्यतः ।।"}, {"c": "9.24", "n": "4", "i": 46429, "v": "हतधुर्या रथाः केचिद्धतसूतास्तथापरे । भग्नाक्षयुगचक्रेषाः केचिदासन्विशां पते ।।"}, {"c": "9.24", "n": "5", "i": 46430, "v": "अन्येषां सायकाः क्षीणास्तथान्ये शरपीडिताः । अक्षता युगपत्केचित्प्राद्रवन्भयपीडिताः ।।"}, {"c": "9.24", "n": "6", "i": 46431, "v": "केचित्पुत्रानुपादाय हतभूयिष्ठवाहनाः । विचुक्रुशुः पितॄनन्ये सहायानपरे पुनः ।।"}, {"c": "9.24", "n": "7", "i": 46432, "v": "बान्धवांश्च नरव्याघ्र भ्रातॄन्संबन्धिनस्तथा । दुद्रुवुः केचिदुत्सृज्य तत्र तत्र विशां पते ।।"}, {"c": "9.24", "n": "8", "i": 46433, "v": "बहवोऽत्र भृशं विद्धा मुह्यमाना महारथाः । निष्टनन्तः स्म दृश्यन्ते पार्थबाणहता नराः ।।"}, {"c": "9.24", "n": "9", "i": 46434, "v": "तानन्ये रथमारोप्य समाश्वास्य मुहूर्तकम् । विश्रान्ताश्च वितृष्णाश्च पुनर्युद्धाय जग्मिरे ।।"}, {"c": "9.24", "n": "10", "i": 46435, "v": "तानपास्य गताः केचित्पुनरेव युयुत्सवः । कुर्वन्तस्तव पुत्रस्य शासनं युद्धदुर्मदाः ।।"}, {"c": "9.24", "n": "11", "i": 46436, "v": "पानीयमपरे पीत्वा पर्याश्वास्य च वाहनम् । वर्माणि च समारोप्य केचिद्भरतसत्तम ।।"}, {"c": "9.24", "n": "12", "i": 46437, "v": "समाश्वास्यापरे भ्रातॄन्निक्षिप्य शिबिरेऽपि च । पुत्रानन्ये पितॄनन्ये पुनर्युद्धमरोचयन् ।।"}, {"c": "9.24", "n": "13", "i": 46438, "v": "सज्जयित्वा रथान्केचिद्यथामुख्यं विशां पते । आप्लुत्य पाण्डवानीकं पुनर्युद्धमरोचयन् ।।"}, {"c": "9.24", "n": "14", "i": 46439, "v": "ते शूराः किङ्किणीजालैः समाच्छन्ना बभासिरे । त्रैलोक्यविजये युक्ता यथा दैतेयदानवाः ।।"}, {"c": "9.24", "n": "15", "i": 46440, "v": "आगम्य सहसा केचिद्रथैः स्वर्णविभूषितैः । पाण्डवानामनीकेषु धृष्टद्युम्नमयोधयन् ।।"}, {"c": "9.24", "n": "16", "i": 46441, "v": "धृष्टद्युम्नोऽपि पाञ्चाल्यः शिखण्डी च महारथः । नाकुलिश्च शतानीको रथानीकमयोधयन् ।।"}, {"c": "9.24", "n": "17", "i": 46442, "v": "पाञ्चाल्यस्तु ततः क्रुद्धः सैन्येन महता वृतः । अभ्यद्रवत्सुसंरब्धस्तावकान्हन्तुमुद्यतः ।।"}, {"c": "9.24", "n": "18", "i": 46443, "v": "ततस्त्वापततस्तस्य तव पुत्रो जनाधिप । बाणसंघाननेकान्वै प्रेषयामास भारत ।।"}, {"c": "9.24", "n": "19", "i": 46444, "v": "धृष्टद्युम्नस्ततो राजंस्तव पुत्रेण धन्विना । नाराचैर्बहुभिः क्षिप्रं बाह्वोरुरसि चार्पितः ।।"}, {"c": "9.24", "n": "20", "i": 46445, "v": "सोऽतिविद्धो महेष्वासस्तोत्त्रार्दित इव द्विपः । तस्याश्वांश्चतुरो बाणैः प्रेषयामास मृत्यवे । सारथेश्चास्य भल्लेन शिरः कायादपाहरत् ।।"}, {"c": "9.24", "n": "21", "i": 46446, "v": "ततो दुर्योधनो राजा पृष्ठमारुह्य वाजिनः । अपाक्रामद्धतरथो नातिदूरमरिंदमः ।।"}, {"c": "9.24", "n": "22", "i": 46447, "v": "दृष्ट्वा तु हतविक्रान्तं स्वमनीकं महाबलः । तव पुत्रो महाराज प्रययौ यत्र सौबलः ।।"}, {"c": "9.24", "n": "23", "i": 46448, "v": "ततो रथेषु भग्नेषु त्रिसाहस्रा महाद्विपाः । पाण्डवान्रथिनः पञ्च समन्तात्पर्यवारयन् ।।"}, {"c": "9.24", "n": "24", "i": 46449, "v": "ते वृताः समरे पञ्च गजानीकेन भारत । अशोभन्त नरव्याघ्रा ग्रहा व्याप्ता घनैरिव ।।"}, {"c": "9.24", "n": "25", "i": 46450, "v": "ततोऽर्जुनो महाराज लब्धलक्षो महाभुजः । विनिर्ययौ रथेनैव श्वेताश्वः कृष्णसारथिः ।।"}, {"c": "9.24", "n": "26", "i": 46451, "v": "तैः समन्तात्परिवृतः कुञ्जरैः पर्वतोपमैः । नाराचैर्विमलैस्तीक्ष्णैर्गजानीकमपोथयत् ।।"}, {"c": "9.24", "n": "27", "i": 46452, "v": "तत्रैकबाणनिहतानपश्याम महागजान् । पतितान्पात्यमानांश्च विभिन्नान्सव्यसाचिना ।।"}, {"c": "9.24", "n": "28", "i": 46453, "v": "भीमसेनस्तु तान्दृष्ट्वा नागान्मत्तगजोपमः । करेण गृह्य महतीं गदामभ्यपतद्बली । अवप्लुत्य रथात्तूर्णं दण्डपाणिरिवान्तकः ।।"}, {"c": "9.24", "n": "29", "i": 46454, "v": "तमुद्यतगदं दृष्ट्वा पाण्डवानां महारथम् । वित्रेसुस्तावकाः सैन्याः शकृन्मूत्रं प्रसुस्रुवुः । आविग्नं च बलं सर्वं गदाहस्ते वृकोदरे ।।"}, {"c": "9.24", "n": "30", "i": 46455, "v": "गदया भीमसेनेन भिन्नकुम्भान्रजस्वलान् । धावमानानपश्याम कुञ्जरान्पर्वतोपमान् ।।"}, {"c": "9.24", "n": "31", "i": 46456, "v": "प्रधाव्य कुञ्जरास्ते तु भीमसेनगदाहताः । पेतुरार्तस्वरं कृत्वा छिन्नपक्षा इवाद्रयः ।।"}, {"c": "9.24", "n": "32", "i": 46457, "v": "तान्भिन्नकुम्भान्सुबहून्द्रवमाणानितस्ततः । पतमानांश्च संप्रेक्ष्य वित्रेसुस्तव सैनिकाः ।।"}, {"c": "9.24", "n": "33", "i": 46458, "v": "युधिष्ठिरोऽपि संक्रुद्धो माद्रीपुत्रौ च पाण्डवौ । गृध्रपक्षैः शितैर्बाणैर्जघ्नुर्वै गजयोधिनः ।।"}, {"c": "9.24", "n": "34", "i": 46459, "v": "धृष्टद्युम्नस्तु समरे पराजित्य नराधिपम् । अपक्रान्ते तव सुते हयपृष्ठं समाश्रिते ।।"}, {"c": "9.24", "n": "35", "i": 46460, "v": "दृष्ट्वा च पाण्डवान्सर्वान्कुञ्जरैः परिवारितान् । धृष्टद्युम्नो महाराज सह सर्वैः प्रभद्रकैः । पुत्रः पाञ्चालराजस्य जिघांसुः कुञ्जरान्ययौ ।।"}, {"c": "9.24", "n": "36", "i": 46461, "v": "अदृष्ट्वा तु रथानीके दुर्योधनमरिंदमम् । अश्वत्थामा कृपश्चैव कृतवर्मा च सात्वतः । अपृच्छन्क्षत्रियांस्तत्र क्व नु दुर्योधनो गतः ।।"}, {"c": "9.24", "n": "37", "i": 46462, "v": "अपश्यमाना राजानं वर्तमाने जनक्षये । मन्वाना निहतं तत्र तव पुत्रं महारथाः । विषण्णवदना भूत्वा पर्यपृच्छन्त ते सुतम् ।।"}, {"c": "9.24", "n": "38", "i": 46463, "v": "आहुः केचिद्धते सूते प्रयातो यत्र सौबलः । अपरे त्वब्रुवंस्तत्र क्षत्रिया भृशविक्षताः ।।"}, {"c": "9.24", "n": "39", "i": 46464, "v": "दुर्योधनेन किं कार्यं द्रक्ष्यध्वं यदि जीवति । युध्यध्वं सहिताः सर्वे किं वो राजा करिष्यति ।।"}, {"c": "9.24", "n": "40", "i": 46465, "v": "ते क्षत्रियाः क्षतैर्गात्रैर्हतभूयिष्ठवाहनाः । शरैः संपीड्यमानाश्च नातिव्यक्तमिवाब्रुवन् ।।"}, {"c": "9.24", "n": "41", "i": 46466, "v": "इदं सर्वं बलं हन्मो येन स्म परिवारिताः । एते सर्वे गजान्हत्वा उपयान्ति स्म पाण्डवाः ।।"}, {"c": "9.24", "n": "42", "i": 46467, "v": "श्रुत्वा तु वचनं तेषामश्वत्थामा महाबलः । हित्वा पाञ्चालराजस्य तदनीकं दुरुत्सहम् ।।"}, {"c": "9.24", "n": "43", "i": 46468, "v": "कृपश्च कृतवर्मा च प्रययुर्यत्र सौबलः । रथानीकं परित्यज्य शूराः सुदृढधन्विनः ।।"}, {"c": "9.24", "n": "44", "i": 46469, "v": "ततस्तेषु प्रयातेषु धृष्टद्युम्नपुरोगमाः । आययुः पाण्डवा राजन्विनिघ्नन्तः स्म तावकान् ।।"}, {"c": "9.24", "n": "45", "i": 46470, "v": "दृष्ट्वा तु तानापततः संप्रहृष्टान्महारथान् । पराक्रान्तांस्ततो वीरान्निराशाञ्जीविते तदा । विवर्णमुखभूयिष्ठमभवत्तावकं बलम् ।।"}, {"c": "9.24", "n": "46", "i": 46471, "v": "परिक्षीणायुधान्दृष्ट्वा तानहं परिवारितान् । राजन्बलेन द्व्यङ्गेन त्यक्त्वा जीवितमात्मनः ।।"}, {"c": "9.24", "n": "47", "i": 46472, "v": "आत्मनापञ्चमोऽयुध्यं पाञ्चालस्य बलेन ह । तस्मिन्देशे व्यवस्थाप्य यत्र शारद्वतः स्थितः ।।"}, {"c": "9.24", "n": "48", "i": 46473, "v": "संप्रयुद्धा वयं पञ्च किरीटिशरपीडिताः । धृष्टद्युम्नं महानीकं तत्र नोऽभूद्रणो महान् । जितास्तेन वयं सर्वे व्यपयाम रणात्ततः ।।"}, {"c": "9.24", "n": "49", "i": 46474, "v": "अथापश्यं सात्यकिं तमुपायान्तं महारथम् । रथैश्चतुःशतैर्वीरो मां चाभ्यद्रवदाहवे ।।"}, {"c": "9.24", "n": "50", "i": 46475, "v": "धृष्टद्युम्नादहं मुक्तः कथंचिच्छ्रान्तवाहनः । पतितो माधवानीकं दुष्कृती नरकं यथा । तत्र युद्धमभूद्घोरं मुहूर्तमतिदारुणम् ।।"}, {"c": "9.24", "n": "51", "i": 46476, "v": "सात्यकिस्तु महाबाहुर्मम हत्वा परिच्छदम् । जीवग्राहमगृह्णान्मां मूर्छितं पतितं भुवि ।।"}, {"c": "9.24", "n": "52", "i": 46477, "v": "ततो मुहूर्तादिव तद्गजानीकमवध्यत । गदया भीमसेनेन नाराचैरर्जुनेन च ।।"}, {"c": "9.24", "n": "53", "i": 46478, "v": "प्रतिपिष्टैर्महानागैः समन्तात्पर्वतोपमैः । नातिप्रसिद्धेव गतिः पाण्डवानामजायत ।।"}, {"c": "9.24", "n": "54", "i": 46479, "v": "रथमार्गांस्ततश्चक्रे भीमसेनो महाबलः । पाण्डवानां महाराज व्यपकर्षन्महागजान् ।।"}, {"c": "9.24", "n": "55", "i": 46480, "v": "अश्वत्थामा कृपश्चैव कृतवर्मा च सात्वतः । अपश्यन्तो रथानीके दुर्योधनमरिंदमम् । राजानं मृगयामासुस्तव पुत्रं महारथम् ।।"}, {"c": "9.24", "n": "56", "i": 46481, "v": "परित्यज्य च पाञ्चालं प्रयाता यत्र सौबलः । राज्ञोऽदर्शनसंविग्ना वर्तमाने जनक्षये ।।"}, {"c": "9.25", "t": "संजय उवाच ।"}, {"c": "9.25", "n": "1", "i": 46482, "v": "गजानीके हते तस्मिन्पाण्डुपुत्रेण भारत । वध्यमाने बले चैव भीमसेनेन संयुगे ।।"}, {"c": "9.25", "n": "2", "i": 46483, "v": "चरन्तं च तथा दृष्ट्वा भीमसेनमरिंदमम् । दण्डहस्तं यथा क्रुद्धमन्तकं प्राणहारिणम् ।।"}, {"c": "9.25", "n": "3", "i": 46484, "v": "समेत्य समरे राजन्हतशेषाः सुतास्तव । अदृश्यमाने कौरव्ये पुत्रे दुर्योधने तव । सोदर्याः सहिता भूत्वा भीमसेनमुपाद्रवन् ।।"}, {"c": "9.25", "n": "4", "i": 46485, "v": "दुर्मर्षणो महाराज जैत्रो भूरिबलो रविः । इत्येते सहिता भूत्वा तव पुत्राः समन्ततः । भीमसेनमभिद्रुत्य रुरुधुः सर्वतोदिशम् ।।"}, {"c": "9.25", "n": "5", "i": 46486, "v": "ततो भीमो महाराज स्वरथं पुनरास्थितः । मुमोच निशितान्बाणान्पुत्राणां तव मर्मसु ।।"}, {"c": "9.25", "n": "6", "i": 46487, "v": "ते कीर्यमाणा भीमेन पुत्रास्तव महारणे । भीमसेनमपासेधन्प्रवणादिव कुञ्जरम् ।।"}, {"c": "9.25", "n": "7", "i": 46488, "v": "ततः क्रुद्धो रणे भीमः शिरो दुर्मर्षणस्य ह । क्षुरप्रेण प्रमथ्याशु पातयामास भूतले ।।"}, {"c": "9.25", "n": "8", "i": 46489, "v": "ततोऽपरेण भल्लेन सर्वावरणभेदिना । श्रुतान्तमवधीद्भीमस्तव पुत्रं महारथः ।।"}, {"c": "9.25", "n": "9", "i": 46490, "v": "जयत्सेनं ततो विद्ध्वा नाराचेन हसन्निव । पातयामास कौरव्यं रथोपस्थादरिंदमः । स पपात रथाद्राजन्भूमौ तूर्णं ममार च ।।"}, {"c": "9.25", "n": "10", "i": 46491, "v": "श्रुतर्वा तु ततो भीमं क्रुद्धो विव्याध मारिष । शतेन गृध्रवाजानां शराणां नतपर्वणाम् ।।"}, {"c": "9.25", "n": "11", "i": 46492, "v": "ततः क्रुद्धो रणे भीमो जैत्रं भूरिबलं रविम् । त्रीनेतांस्त्रिभिरानर्छद्विषाग्निप्रतिमैः शरैः ।।"}, {"c": "9.25", "n": "12", "i": 46493, "v": "ते हता न्यपतन्भूमौ स्यन्दनेभ्यो महारथाः । वसन्ते पुष्पशबला निकृत्ता इव किंशुकाः ।।"}, {"c": "9.25", "n": "13", "i": 46494, "v": "ततोऽपरेण तीक्ष्णेन नाराचेन परंतपः । दुर्विमोचनमाहत्य प्रेषयामास मृत्यवे ।।"}, {"c": "9.25", "n": "14", "i": 46495, "v": "स हतः प्रापतद्भूमौ स्वरथाद्रथिनां वरः । गिरेस्तु कूटजो भग्नो मारुतेनेव पादपः ।।"}, {"c": "9.25", "n": "15", "i": 46496, "v": "दुष्प्रधर्षं ततश्चैव सुजातं च सुतौ तव । एकैकं न्यवधीत्संख्ये द्वाभ्यां द्वाभ्यां चमूमुखे । तौ शिलीमुखविद्धाङ्गौ पेततू रथसत्तमौ ।।"}, {"c": "9.25", "n": "16", "i": 46497, "v": "ततो यतन्तमपरमभिवीक्ष्य सुतं तव । भल्लेन युधि विव्याध भीमो दुर्विषहं रणे । स पपात हतो वाहात्पश्यतां सर्वधन्विनाम् ।।"}, {"c": "9.25", "n": "17", "i": 46498, "v": "दृष्ट्वा तु निहतान्भ्रातॄन्बहूनेकेन संयुगे । अमर्षवशमापन्नः श्रुतर्वा भीममभ्ययात् ।।"}, {"c": "9.25", "n": "18", "i": 46499, "v": "विक्षिपन्सुमहच्चापं कार्तस्वरविभूषितम् । विसृजन्सायकांश्चैव विषाग्निप्रतिमान्बहून् ।।"}, {"c": "9.25", "n": "19", "i": 46500, "v": "स तु राजन्धनुश्छित्त्वा पाण्डवस्य महामृधे । अथैनं छिन्नधन्वानं विंशत्या समवाकिरत् ।।"}, {"c": "9.25", "n": "20", "i": 46501, "v": "ततोऽन्यद्धनुरादाय भीमसेनो महारथः । अवाकिरत्तव सुतं तिष्ठ तिष्ठेति चाब्रवीत् ।।"}, {"c": "9.25", "n": "21", "i": 46502, "v": "महदासीत्तयोर्युद्धं चित्ररूपं भयानकम् । यादृशं समरे पूर्वं जम्भवासवयोरभूत् ।।"}, {"c": "9.25", "n": "22", "i": 46503, "v": "तयोस्तत्र शरैर्मुक्तैर्यमदण्डनिभैः शुभैः । समाच्छन्ना धरा सर्वा खं च सर्वा दिशस्तथा ।।"}, {"c": "9.25", "n": "23", "i": 46504, "v": "ततः श्रुतर्वा संक्रुद्धो धनुरायम्य सायकैः । भीमसेनं रणे राजन्बाह्वोरुरसि चार्पयत् ।।"}, {"c": "9.25", "n": "24", "i": 46505, "v": "सोऽतिविद्धो महाराज तव पुत्रेण धन्विना । भीमः संचुक्षुभे क्रुद्धः पर्वणीव महोदधिः ।।"}, {"c": "9.25", "n": "25", "i": 46506, "v": "ततो भीमो रुषाविष्टः पुत्रस्य तव मारिष । सारथिं चतुरश्चाश्वान्बाणैर्निन्ये यमक्षयम् ।।"}, {"c": "9.25", "n": "26", "i": 46507, "v": "विरथं तं समालक्ष्य विशिखैर्लोमवाहिभिः । अवाकिरदमेयात्मा दर्शयन्पाणिलाघवम् ।।"}, {"c": "9.25", "n": "27", "i": 46508, "v": "श्रुतर्वा विरथो राजन्नाददे खड्गचर्मणी । अथास्याददतः खड्गं शतचन्द्रं च भानुमत् । क्षुरप्रेण शिरः कायात्पातयामास पाण्डवः ।।"}, {"c": "9.25", "n": "28", "i": 46509, "v": "छिन्नोत्तमाङ्गस्य ततः क्षुरप्रेण महात्मनः । पपात कायः स रथाद्वसुधामनुनादयन् ।।"}, {"c": "9.25", "n": "29", "i": 46510, "v": "तस्मिन्निपतिते वीरे तावका भयमोहिताः । अभ्यद्रवन्त संग्रामे भीमसेनं युयुत्सवः ।।"}, {"c": "9.25", "n": "30", "i": 46511, "v": "तानापतत एवाशु हतशेषाद्बलार्णवात् । दंशितः प्रतिजग्राह भीमसेनः प्रतापवान् । ते तु तं वै समासाद्य परिवव्रुः समन्ततः ।।"}, {"c": "9.25", "n": "31", "i": 46512, "v": "ततस्तु संवृतो भीमस्तावकैर्निशितैः शरैः । पीडयामास तान्सर्वान्सहस्राक्ष इवासुरान् ।।"}, {"c": "9.25", "n": "32", "i": 46513, "v": "ततः पञ्चशतान्हत्वा सवरूथान्महारथान् । जघान कुञ्जरानीकं पुनः सप्तशतं युधि ।।"}, {"c": "9.25", "n": "33", "i": 46514, "v": "हत्वा दश सहस्राणि पत्तीनां परमेषुभिः । वाजिनां च शतान्यष्टौ पाण्डवः स्म विराजते ।।"}, {"c": "9.25", "n": "34", "i": 46515, "v": "भीमसेनस्तु कौन्तेयो हत्वा युद्धे सुतांस्तव । मेने कृतार्थमात्मानं सफलं जन्म च प्रभो ।।"}, {"c": "9.25", "n": "35", "i": 46516, "v": "तं तथा युध्यमानं च विनिघ्नन्तं च तावकान् । ईक्षितुं नोत्सहन्ते स्म तव सैन्यानि भारत ।।"}, {"c": "9.25", "n": "36", "i": 46517, "v": "विद्राव्य तु कुरून्सर्वांस्तांश्च हत्वा पदानुगान् । दोर्भ्यां शब्दं ततश्चक्रे त्रासयानो महाद्विपान् ।।"}, {"c": "9.25", "n": "37", "i": 46518, "v": "हतभूयिष्ठयोधा तु तव सेना विशां पते । किंचिच्छेषा महाराज कृपणा समपद्यत ।।"}, {"c": "9.26", "t": "संजय उवाच ।"}, {"c": "9.26", "n": "1", "i": 46519, "v": "दुर्योधनो महाराज सुदर्शश्चापि ते सुतः । हतशेषौ तदा संख्ये वाजिमध्ये व्यवस्थितौ ।।"}, {"c": "9.26", "n": "2", "i": 46520, "v": "ततो दुर्योधनं दृष्ट्वा वाजिमध्ये व्यवस्थितम् । उवाच देवकीपुत्रः कुन्तीपुत्रं धनंजयम् ।।"}, {"c": "9.26", "n": "3", "i": 46521, "v": "शत्रवो हतभूयिष्ठा ज्ञातयः परिपालिताः । गृहीत्वा संजयं चासौ निवृत्तः शिनिपुंगवः ।।"}, {"c": "9.26", "n": "4", "i": 46522, "v": "परिश्रान्तश्च नकुलः सहदेवश्च भारत । योधयित्वा रणे पापान्धार्तराष्ट्रपदानुगान् ।।"}, {"c": "9.26", "n": "5", "i": 46523, "v": "सुयोधनमभित्यज्य त्रय एते व्यवस्थिताः । कृपश्च कृतवर्मा च द्रौणिश्चैव महारथः ।।"}, {"c": "9.26", "n": "6", "i": 46524, "v": "असौ तिष्ठति पाञ्चाल्यः श्रिया परमया युतः । दुर्योधनबलं हत्वा सह सर्वैः प्रभद्रकैः ।।"}, {"c": "9.26", "n": "7", "i": 46525, "v": "असौ दुर्योधनः पार्थ वाजिमध्ये व्यवस्थितः । छत्रेण ध्रियमाणेन प्रेक्षमाणो मुहुर्मुहुः ।।"}, {"c": "9.26", "n": "8", "i": 46526, "v": "प्रतिव्यूह्य बलं सर्वं रणमध्ये व्यवस्थितः । एनं हत्वा शितैर्बाणैः कृतकृत्यो भविष्यसि ।।"}, {"c": "9.26", "n": "9", "i": 46527, "v": "गजानीकं हतं दृष्ट्वा त्वां च प्राप्तमरिंदम । यावन्न विद्रवन्त्येते तावज्जहि सुयोधनम् ।।"}, {"c": "9.26", "n": "10", "i": 46528, "v": "यातु कश्चित्तु पाञ्चाल्यं क्षिप्रमागम्यतामिति । परिश्रान्तबलस्तात नैष मुच्येत किल्बिषी ।।"}, {"c": "9.26", "n": "11", "i": 46529, "v": "तव हत्वा बलं सर्वं संग्रामे धृतराष्ट्रजः । जितान्पाण्डुसुतान्मत्वा रूपं धारयते महत् ।।"}, {"c": "9.26", "n": "12", "i": 46530, "v": "निहतं स्वबलं दृष्ट्वा पीडितं चापि पाण्डवैः । ध्रुवमेष्यति संग्रामे वधायैवात्मनो नृपः ।।"}, {"c": "9.26", "n": "13", "i": 46531, "v": "एवमुक्तः फल्गुनस्तु कृष्णं वचनमब्रवीत् । धृतराष्ट्रसुताः सर्वे हता भीमेन मानद । यावेतावास्थितौ कृष्ण तावद्य न भविष्यतः ।।"}, {"c": "9.26", "n": "14", "i": 46532, "v": "हतो भीष्मो हतो द्रोणः कर्णो वैकर्तनो हतः । मद्रराजो हतः शल्यो हतः कृष्ण जयद्रथः ।।"}, {"c": "9.26", "n": "15", "i": 46533, "v": "हयाः पञ्चशताः शिष्टाः शकुनेः सौबलस्य च । रथानां तु शते शिष्टे द्वे एव तु जनार्दन । दन्तिनां च शतं साग्रं त्रिसाहस्राः पदातयः ।।"}, {"c": "9.26", "n": "16", "i": 46534, "v": "अश्वत्थामा कृपश्चैव त्रिगर्ताधिपतिस्तथा । उलूकः शकुनिश्चैव कृतवर्मा च सात्वतः ।।"}, {"c": "9.26", "n": "17", "i": 46535, "v": "एतद्बलमभूच्छेषं धार्तराष्ट्रस्य माधव । मोक्षो न नूनं कालाद्धि विद्यते भुवि कस्यचित् ।।"}, {"c": "9.26", "n": "18", "i": 46536, "v": "तथा विनिहते सैन्ये पश्य दुर्योधनं स्थितम् । अद्याह्ना हि महाराजो हतामित्रो भविष्यति ।।"}, {"c": "9.26", "n": "19", "i": 46537, "v": "न हि मे मोक्ष्यते कश्चित्परेषामिति चिन्तये । ये त्वद्य समरं कृष्ण न हास्यन्ति रणोत्कटाः । तान्वै सर्वान्हनिष्यामि यद्यपि स्युरमानुषाः ।।"}, {"c": "9.26", "n": "20", "i": 46538, "v": "अद्य युद्धे सुसंक्रुद्धो दीर्घं राज्ञः प्रजागरम् । अपनेष्यामि गान्धारं पातयित्वा शितैः शरैः ।।"}, {"c": "9.26", "n": "21", "i": 46539, "v": "निकृत्या वै दुराचारो यानि रत्नानि सौबलः । सभायामहरद्द्यूते पुनस्तान्याहराम्यहम् ।।"}, {"c": "9.26", "n": "22", "i": 46540, "v": "अद्य ता अपि वेत्स्यन्ति सर्वा नागपुरस्त्रियः । श्रुत्वा पतींश्च पुत्रांश्च पाण्डवैर्निहतान्युधि ।।"}, {"c": "9.26", "n": "23", "i": 46541, "v": "समाप्तमद्य वै कर्म सर्वं कृष्ण भविष्यति । अद्य दुर्योधनो दीप्तां श्रियं प्राणांश्च त्यक्ष्यति ।।"}, {"c": "9.26", "n": "24", "i": 46542, "v": "नापयाति भयात्कृष्ण संग्रामाद्यदि चेन्मम । निहतं विद्धि वार्ष्णेय धार्तराष्ट्रं सुबालिशम् ।।"}, {"c": "9.26", "n": "25", "i": 46543, "v": "मम ह्येतदशक्तं वै वाजिवृन्दमरिंदम । सोढुं ज्यातलनिर्घोषं याहि यावन्निहन्म्यहम् ।।"}, {"c": "9.26", "n": "26", "i": 46544, "v": "एवमुक्तस्तु दाशार्हः पाण्डवेन यशस्विना । अचोदयद्धयान्राजन्दुर्योधनबलं प्रति ।।"}, {"c": "9.26", "n": "27", "i": 46545, "v": "तदनीकमभिप्रेक्ष्य त्रयः सज्जा महारथाः । भीमसेनोऽर्जुनश्चैव सहदेवश्च मारिष । प्रययुः सिंहनादेन दुर्योधनजिघांसया ।।"}, {"c": "9.26", "n": "28", "i": 46546, "v": "तान्प्रेक्ष्य सहितान्सर्वाञ्जवेनोद्यतकार्मुकान् । सौबलोऽभ्यद्रवद्युद्धे पाण्डवानाततायिनः ।।"}, {"c": "9.26", "n": "29", "i": 46547, "v": "सुदर्शनस्तव सुतो भीमसेनं समभ्ययात् । सुशर्मा शकुनिश्चैव युयुधाते किरीटिना । सहदेवं तव सुतो हयपृष्ठगतोऽभ्ययात् ।।"}, {"c": "9.26", "n": "30", "i": 46548, "v": "ततो ह्ययत्नतः क्षिप्रं तव पुत्रो जनाधिप । प्रासेन सहदेवस्य शिरसि प्राहरद्भृशम् ।।"}, {"c": "9.26", "n": "31", "i": 46549, "v": "सोपाविशद्रथोपस्थे तव पुत्रेण ताडितः । रुधिराप्लुतसर्वाङ्ग आशीविष इव श्वसन् ।।"}, {"c": "9.26", "n": "32", "i": 46550, "v": "प्रतिलभ्य ततः संज्ञां सहदेवो विशां पते । दुर्योधनं शरैस्तीक्ष्णैः संक्रुद्धः समवाकिरत् ।।"}, {"c": "9.26", "n": "33", "i": 46551, "v": "पार्थोऽपि युधि विक्रम्य कुन्तीपुत्रो धनंजयः । शूराणामश्वपृष्ठेभ्यः शिरांसि निचकर्त ह ।।"}, {"c": "9.26", "n": "34", "i": 46552, "v": "तदनीकं तदा पार्थो व्यधमद्बहुभिः शरैः । पातयित्वा हयान्सर्वांस्त्रिगर्तानां रथान्ययौ ।।"}, {"c": "9.26", "n": "35", "i": 46553, "v": "ततस्ते सहिता भूत्वा त्रिगर्तानां महारथाः । अर्जुनं वासुदेवं च शरवर्षैरवाकिरन् ।।"}, {"c": "9.26", "n": "36", "i": 46554, "v": "सत्यकर्माणमाक्षिप्य क्षुरप्रेण महायशाः । ततोऽस्य स्यन्दनस्येषां चिच्छिदे पाण्डुनन्दनः ।।"}, {"c": "9.26", "n": "37", "i": 46555, "v": "शिलाशितेन च विभो क्षुरप्रेण महायशाः । शिरश्चिच्छेद प्रहसंस्तप्तकुण्डलभूषणम् ।।"}, {"c": "9.26", "n": "38", "i": 46556, "v": "सत्येषुमथ चादत्त योधानां मिषतां ततः । यथा सिंहो वने राजन्मृगं परिबुभुक्षितः ।।"}, {"c": "9.26", "n": "39", "i": 46557, "v": "तं निहत्य ततः पार्थः सुशर्माणं त्रिभिः शरैः । विद्ध्वा तानहनत्सर्वान्रथान्रुक्मविभूषितान् ।।"}, {"c": "9.26", "n": "40", "i": 46558, "v": "ततस्तु प्रत्वरन्पार्थो दीर्घकालं सुसंभृतम् । मुञ्चन्क्रोधविषं तीक्ष्णं प्रस्थलाधिपतिं प्रति ।।"}, {"c": "9.26", "n": "41", "i": 46559, "v": "तमर्जुनः पृषत्कानां शतेन भरतर्षभ । पूरयित्वा ततो वाहान्न्यहनत्तस्य धन्विनः ।।"}, {"c": "9.26", "n": "42", "i": 46560, "v": "ततः शरं समादाय यमदण्डोपमं शितम् । सुशर्माणं समुद्दिश्य चिक्षेपाशु हसन्निव ।।"}, {"c": "9.26", "n": "43", "i": 46561, "v": "स शरः प्रेषितस्तेन क्रोधदीप्तेन धन्विना । सुशर्माणं समासाद्य बिभेद हृदयं रणे ।।"}, {"c": "9.26", "n": "44", "i": 46562, "v": "स गतासुर्महाराज पपात धरणीतले । नन्दयन्पाण्डवान्सर्वान्व्यथयंश्चापि तावकान् ।।"}, {"c": "9.26", "n": "45", "i": 46563, "v": "सुशर्माणं रणे हत्वा पुत्रानस्य महारथान् । सप्त चाष्टौ च त्रिंशच्च सायकैरनयत्क्षयम् ।।"}, {"c": "9.26", "n": "46", "i": 46564, "v": "ततोऽस्य निशितैर्बाणैः सर्वान्हत्वा पदानुगान् । अभ्यगाद्भारतीं सेनां हतशेषां महारथः ।।"}, {"c": "9.26", "n": "47", "i": 46565, "v": "भीमस्तु समरे क्रुद्धः पुत्रं तव जनाधिप । सुदर्शनमदृश्यं तं शरैश्चक्रे हसन्निव ।।"}, {"c": "9.26", "n": "48", "i": 46566, "v": "ततोऽस्य प्रहसन्क्रुद्धः शिरः कायादपाहरत् । क्षुरप्रेण सुतीक्ष्णेन स हतः प्रापतद्भुवि ।।"}, {"c": "9.26", "n": "49", "i": 46567, "v": "तस्मिंस्तु निहते वीरे ततस्तस्य पदानुगाः । परिवव्रू रणे भीमं किरन्तो विशिखाञ्शितान् ।।"}, {"c": "9.26", "n": "50", "i": 46568, "v": "ततस्तु निशितैर्बाणैस्तदनीकं वृकोदरः । इन्द्राशनिसमस्पर्शैः समन्तात्पर्यवाकिरत् । ततः क्षणेन तद्भीमो न्यहनद्भरतर्षभ ।।"}, {"c": "9.26", "n": "51", "i": 46569, "v": "तेषु तूत्साद्यमानेषु सेनाध्यक्षा महाबलाः । भीमसेनं समासाद्य ततोऽयुध्यन्त भारत । तांस्तु सर्वाञ्शरैर्घोरैरवाकिरत पाण्डवः ।।"}, {"c": "9.26", "n": "52", "i": 46570, "v": "तथैव तावका राजन्पाण्डवेयान्महारथान् । शरवर्षेण महता समन्तात्पर्यवारयन् ।।"}, {"c": "9.26", "n": "53", "i": 46571, "v": "व्याकुलं तदभूत्सर्वं पाण्डवानां परैः सह । तावकानां च समरे पाण्डवेयैर्युयुत्सताम् ।।"}, {"c": "9.26", "n": "54", "i": 46572, "v": "तत्र योधास्तदा पेतुः परस्परसमाहताः । उभयोः सेनयो राजन्संशोचन्तः स्म बान्धवान् ।।"}, {"c": "9.27", "t": "संजय उवाच ।"}, {"c": "9.27", "n": "1", "i": 46573, "v": "तस्मिन्प्रवृत्ते संग्रामे नरवाजिगजक्षये । शकुनिः सौबलो राजन्सहदेवं समभ्ययात् ।।"}, {"c": "9.27", "n": "2", "i": 46574, "v": "ततोऽस्यापततस्तूर्णं सहदेवः प्रतापवान् । शरौघान्प्रेषयामास पतंगानिव शीघ्रगान् । उलूकश्च रणे भीमं विव्याध दशभिः शरैः ।।"}, {"c": "9.27", "n": "3", "i": 46575, "v": "शकुनिस्तु महाराज भीमं विद्ध्वा त्रिभिः शरैः । सायकानां नवत्या वै सहदेवमवाकिरत् ।।"}, {"c": "9.27", "n": "4", "i": 46576, "v": "ते शूराः समरे राजन्समासाद्य परस्परम् । विव्यधुर्निशितैर्बाणैः कङ्कबर्हिणवाजितैः । स्वर्णपुङ्खैः शिलाधौतैरा कर्णात्प्रहितैः शरैः ।।"}, {"c": "9.27", "n": "5", "i": 46577, "v": "तेषां चापभुजोत्सृष्टा शरवृष्टिर्विशां पते । आच्छादयद्दिशः सर्वा धाराभिरिव तोयदः ।।"}, {"c": "9.27", "n": "6", "i": 46578, "v": "ततः क्रुद्धो रणे भीमः सहदेवश्च भारत । चेरतुः कदनं संख्ये कुर्वन्तौ सुमहाबलौ ।।"}, {"c": "9.27", "n": "7", "i": 46579, "v": "ताभ्यां शरशतैश्छन्नं तद्बलं तव भारत । अन्धकारमिवाकाशमभवत्तत्र तत्र ह ।।"}, {"c": "9.27", "n": "8", "i": 46580, "v": "अश्वैर्विपरिधावद्भिः शरच्छन्नैर्विशां पते । तत्र तत्र कृतो मार्गो विकर्षद्भिर्हतान्बहून् ।।"}, {"c": "9.27", "n": "9", "i": 46581, "v": "निहतानां हयानां च सहैव हययोधिभिः । वर्मभिर्विनिकृत्तैश्च प्रासैश्छिन्नैश्च मारिष । संछन्ना पृथिवी जज्ञे कुसुमैः शबला इव ।।"}, {"c": "9.27", "n": "10", "i": 46582, "v": "योधास्तत्र महाराज समासाद्य परस्परम् । व्यचरन्त रणे क्रुद्धा विनिघ्नन्तः परस्परम् ।।"}, {"c": "9.27", "n": "11", "i": 46583, "v": "उद्वृत्तनयनै रोषात्संदष्टौष्ठपुटैर्मुखैः । सकुण्डलैर्मही छन्ना पद्मकिञ्जल्कसंनिभैः ।।"}, {"c": "9.27", "n": "12", "i": 46584, "v": "भुजैश्छिन्नैर्महाराज नागराजकरोपमैः । साङ्गदैः सतनुत्रैश्च सासिप्रासपरश्वधैः ।।"}, {"c": "9.27", "n": "13", "i": 46585, "v": "कबन्धैरुत्थितैश्छिन्नैर्नृत्यद्भिश्चापरैर्युधि । क्रव्यादगणसंकीर्णा घोराभूत्पृथिवी विभो ।।"}, {"c": "9.27", "n": "14", "i": 46586, "v": "अल्पावशिष्टे सैन्ये तु कौरवेयान्महाहवे । प्रहृष्टाः पाण्डवा भूत्वा निन्यिरे यमसादनम् ।।"}, {"c": "9.27", "n": "15", "i": 46587, "v": "एतस्मिन्नन्तरे शूरः सौबलेयः प्रतापवान् । प्रासेन सहदेवस्य शिरसि प्राहरद्भृशम् । स विह्वलो महाराज रथोपस्थ उपाविशत् ।।"}, {"c": "9.27", "n": "16", "i": 46588, "v": "सहदेवं तथा दृष्ट्वा भीमसेनः प्रतापवान् । सर्वसैन्यानि संक्रुद्धो वारयामास भारत ।।"}, {"c": "9.27", "n": "17", "i": 46589, "v": "निर्बिभेद च नाराचैः शतशोऽथ सहस्रशः । विनिर्भिद्याकरोच्चैव सिंहनादमरिंदम ।।"}, {"c": "9.27", "n": "18", "i": 46590, "v": "तेन शब्देन वित्रस्ताः सर्वे सहयवारणाः । प्राद्रवन्सहसा भीताः शकुनेश्च पदानुगाः ।।"}, {"c": "9.27", "n": "19", "i": 46591, "v": "प्रभग्नानथ तान्दृष्ट्वा राजा दुर्योधनोऽब्रवीत् । निवर्तध्वमधर्मज्ञा युध्यध्वं किं सृतेन वः ।।"}, {"c": "9.27", "n": "20", "i": 46592, "v": "इह कीर्तिं समाधाय प्रेत्य लोकान्समश्नुते । प्राणाञ्जहाति यो वीरो युधि पृष्ठमदर्शयन् ।।"}, {"c": "9.27", "n": "21", "i": 46593, "v": "एवमुक्तास्तु ते राज्ञा सौबलस्य पदानुगाः । पाण्डवानभ्यवर्तन्त मृत्युं कृत्वा निवर्तनम् ।।"}, {"c": "9.27", "n": "22", "i": 46594, "v": "द्रवद्भिस्तत्र राजेन्द्र कृतः शब्दोऽतिदारुणः । क्षुब्धसागरसंकाशः क्षुभितः सर्वतोऽभवत् ।।"}, {"c": "9.27", "n": "23", "i": 46595, "v": "तांस्तदापततो दृष्ट्वा सौबलस्य पदानुगान् । प्रत्युद्ययुर्महाराज पाण्डवा विजये वृताः ।।"}, {"c": "9.27", "n": "24", "i": 46596, "v": "प्रत्याश्वस्य च दुर्धर्षः सहदेवो विशां पते । शकुनिं दशभिर्विद्ध्वा हयांश्चास्य त्रिभिः शरैः । धनुश्चिच्छेद च शरैः सौबलस्य हसन्निव ।।"}, {"c": "9.27", "n": "25", "i": 46597, "v": "अथान्यद्धनुरादाय शकुनिर्युद्धदुर्मदः । विव्याध नकुलं षष्ट्या भीमसेनं च सप्तभिः ।।"}, {"c": "9.27", "n": "26", "i": 46598, "v": "उलूकोऽपि महाराज भीमं विव्याध सप्तभिः । सहदेवं च सप्तत्या परीप्सन्पितरं रणे ।।"}, {"c": "9.27", "n": "27", "i": 46599, "v": "तं भीमसेनः समरे विव्याध निशितैः शरैः । शकुनिं च चतुःषष्ट्या पार्श्वस्थांश्च त्रिभिस्त्रिभिः ।।"}, {"c": "9.27", "n": "28", "i": 46600, "v": "ते हन्यमाना भीमेन नाराचैस्तैलपायितैः । सहदेवं रणे क्रुद्धाश्छादयञ्शरवृष्टिभिः । पर्वतं वारिधाराभिः सविद्युत इवाम्बुदाः ।।"}, {"c": "9.27", "n": "29", "i": 46601, "v": "ततोऽस्यापततः शूरः सहदेवः प्रतापवान् । उलूकस्य महाराज भल्लेनापाहरच्छिरः ।।"}, {"c": "9.27", "n": "30", "i": 46602, "v": "स जगाम रथाद्भूमिं सहदेवेन पातितः । रुधिराप्लुतसर्वाङ्गो नन्दयन्पाण्डवान्युधि ।।"}, {"c": "9.27", "n": "31", "i": 46603, "v": "पुत्रं तु निहतं दृष्ट्वा शकुनिस्तत्र भारत । साश्रुकण्ठो विनिःश्वस्य क्षत्तुर्वाक्यमनुस्मरन् ।।"}, {"c": "9.27", "n": "32", "i": 46604, "v": "चिन्तयित्वा मुहूर्तं स बाष्पपूर्णेक्षणः श्वसन् । सहदेवं समासाद्य त्रिभिर्विव्याध सायकैः ।।"}, {"c": "9.27", "n": "33", "i": 46605, "v": "तानपास्य शरान्मुक्ताञ्शरसंघैः प्रतापवान् । सहदेवो महाराज धनुश्चिच्छेद संयुगे ।।"}, {"c": "9.27", "n": "34", "i": 46606, "v": "छिन्ने धनुषि राजेन्द्र शकुनिः सौबलस्तदा । प्रगृह्य विपुलं खड्गं सहदेवाय प्राहिणोत् ।।"}, {"c": "9.27", "n": "35", "i": 46607, "v": "तमापतन्तं सहसा घोररूपं विशां पते । द्विधा चिच्छेद समरे सौबलस्य हसन्निव ।।"}, {"c": "9.27", "n": "36", "i": 46608, "v": "असिं दृष्ट्वा द्विधा छिन्नं प्रगृह्य महतीं गदाम् । प्राहिणोत्सहदेवाय सा मोघा न्यपतद्भुवि ।।"}, {"c": "9.27", "n": "37", "i": 46609, "v": "ततः शक्तिं महाघोरां कालरात्रिमिवोद्यताम् । प्रेषयामास संक्रुद्धः पाण्डवं प्रति सौबलः ।।"}, {"c": "9.27", "n": "38", "i": 46610, "v": "तामापतन्तीं सहसा शरैः काञ्चनभूषणैः । त्रिधा चिच्छेद समरे सहदेवो हसन्निव ।।"}, {"c": "9.27", "n": "39", "i": 46611, "v": "सा पपात त्रिधा छिन्ना भूमौ कनकभूषणा । शीर्यमाणा यथा दीप्ता गगनाद्वै शतह्रदा ।।"}, {"c": "9.27", "n": "40", "i": 46612, "v": "शक्तिं विनिहतां दृष्ट्वा सौबलं च भयार्दितम् । दुद्रुवुस्तावकाः सर्वे भये जाते ससौबलाः ।।"}, {"c": "9.27", "n": "41", "i": 46613, "v": "अथोत्क्रुष्टं महद्ध्यासीत्पाण्डवैर्जितकाशिभिः । धार्तराष्ट्रास्ततः सर्वे प्रायशो विमुखाभवन् ।।"}, {"c": "9.27", "n": "42", "i": 46614, "v": "तान्वै विमनसो दृष्ट्वा माद्रीपुत्रः प्रतापवान् । शरैरनेकसाहस्रैर्वारयामास संयुगे ।।"}, {"c": "9.27", "n": "43", "i": 46615, "v": "ततो गान्धारकैर्गुप्तं पृष्ठैरश्वैर्जये धृतम् । आससाद रणे यान्तं सहदेवोऽथ सौबलम् ।।"}, {"c": "9.27", "n": "44", "i": 46616, "v": "स्वमंशमवशिष्टं स संस्मृत्य शकुनिं नृप । रथेन काञ्चनाङ्गेन सहदेवः समभ्ययात् । अधिज्यं बलवत्कृत्वा व्याक्षिपन्सुमहद्धनुः ।।"}, {"c": "9.27", "n": "45", "i": 46617, "v": "स सौबलमभिद्रुत्य गृध्रपत्रैः शिलाशितैः । भृशमभ्यहनत्क्रुद्धस्तोत्त्रैरिव महाद्विपम् ।।"}, {"c": "9.27", "n": "46", "i": 46618, "v": "उवाच चैनं मेधावी निगृह्य स्मारयन्निव । क्षत्रधर्मे स्थितो भूत्वा युध्यस्व पुरुषो भव ।।"}, {"c": "9.27", "n": "47", "i": 46619, "v": "यत्तदा हृष्यसे मूढ ग्लहन्नक्षैः सभातले । फलमद्य प्रपद्यस्व कर्मणस्तस्य दुर्मते ।।"}, {"c": "9.27", "n": "48", "i": 46620, "v": "निहतास्ते दुरात्मानो येऽस्मानवहसन्पुरा । दुर्योधनः कुलाङ्गारः शिष्टस्त्वं तस्य मातुलः ।।"}, {"c": "9.27", "n": "49", "i": 46621, "v": "अद्य ते विहनिष्यामि क्षुरेणोन्मथितं शिरः । वृक्षात्फलमिवोद्धृत्य लगुडेन प्रमाथिना ।।"}, {"c": "9.27", "n": "50", "i": 46622, "v": "एवमुक्त्वा महाराज सहदेवो महाबलः । संक्रुद्धो नरशार्दूलो वेगेनाभिजगाम ह ।।"}, {"c": "9.27", "n": "51", "i": 46623, "v": "अभिगम्य तु दुर्धर्षः सहदेवो युधां पतिः । विकृष्य बलवच्चापं क्रोधेन प्रहसन्निव ।।"}, {"c": "9.27", "n": "52", "i": 46624, "v": "शकुनिं दशभिर्विद्ध्वा चतुर्भिश्चास्य वाजिनः । छत्रं ध्वजं धनुश्चास्य छित्त्वा सिंह इवानदत् ।।"}, {"c": "9.27", "n": "53", "i": 46625, "v": "छिन्नध्वजधनुश्छत्रः सहदेवेन सौबलः । ततो विद्धश्च बहुभिः सर्वमर्मसु सायकैः ।।"}, {"c": "9.27", "n": "54", "i": 46626, "v": "ततो भूयो महाराज सहदेवः प्रतापवान् । शकुनेः प्रेषयामास शरवृष्टिं दुरासदाम् ।।"}, {"c": "9.27", "n": "55", "i": 46627, "v": "ततस्तु क्रुद्धः सुबलस्य पुत्रो; माद्रीसुतं सहदेवं विमर्दे । प्रासेन जाम्बूनदभूषणेन; जिघांसुरेकोऽभिपपात शीघ्रम् ।।"}, {"c": "9.27", "n": "56", "i": 46628, "v": "माद्रीसुतस्तस्य समुद्यतं तं; प्रासं सुवृत्तौ च भुजौ रणाग्रे । भल्लैस्त्रिभिर्युगपत्संचकर्त; ननाद चोच्चैस्तरसाजिमध्ये ।।"}, {"c": "9.27", "n": "57", "i": 46629, "v": "तस्याशुकारी सुसमाहितेन; सुवर्णपुङ्खेन दृढायसेन । भल्लेन सर्वावरणातिगेन; शिरः शरीरात्प्रममाथ भूयः ।।"}, {"c": "9.27", "n": "58", "i": 46630, "v": "शरेण कार्तस्वरभूषितेन; दिवाकराभेन सुसंशितेन । हृतोत्तमाङ्गो युधि पाण्डवेन; पपात भूमौ सुबलस्य पुत्रः ।।"}, {"c": "9.27", "n": "59", "i": 46631, "v": "स तच्छिरो वेगवता शरेण; सुवर्णपुङ्खेन शिलाशितेन । प्रावेरयत्कुपितः पाण्डुपुत्रो; यत्तत्कुरूणामनयस्य मूलम् ।।"}, {"c": "9.27", "n": "60", "i": 46632, "v": "हृतोत्तमाङ्गं शकुनिं समीक्ष्य; भूमौ शयानं रुधिरार्द्रगात्रम् । योधास्त्वदीया भयनष्टसत्त्वा; दिशः प्रजग्मुः प्रगृहीतशस्त्राः ।।"}, {"c": "9.27", "n": "61", "i": 46633, "v": "विप्रद्रुताः शुष्कमुखा विसंज्ञा; गाण्डीवघोषेण समाहताश्च । भयार्दिता भग्नरथाश्वनागाः; पदातयश्चैव सधार्तराष्ट्राः ।।"}, {"c": "9.27", "n": "62", "i": 46634, "v": "ततो रथाच्छकुनिं पातयित्वा; मुदान्विता भारत पाण्डवेयाः । शङ्खान्प्रदध्मुः समरे प्रहृष्टाः; सकेशवाः सैनिकान्हर्षयन्तः ।।"}, {"c": "9.27", "n": "63", "i": 46635, "v": "तं चापि सर्वे प्रतिपूजयन्तो; हृष्टा ब्रुवाणाः सहदेवमाजौ । दिष्ट्या हतो नैकृतिको दुरात्मा; सहात्मजो वीर रणे त्वयेति ।।"}, {"c": "9.28", "t": "संजय उवाच ।"}, {"c": "9.28", "n": "1", "i": 46636, "v": "ततः क्रुद्धा महाराज सौबलस्य पदानुगाः । त्यक्त्वा जीवितमाक्रन्दे पाण्डवान्पर्यवारयन् ।।"}, {"c": "9.28", "n": "2", "i": 46637, "v": "तानर्जुनः प्रत्यगृह्णात्सहदेवजये धृतः । भीमसेनश्च तेजस्वी क्रुद्धाशीविषदर्शनः ।।"}, {"c": "9.28", "n": "3", "i": 46638, "v": "शक्त्यृष्टिप्रासहस्तानां सहदेवं जिघांसताम् । संकल्पमकरोन्मोघं गाण्डीवेन धनंजयः ।।"}, {"c": "9.28", "n": "4", "i": 46639, "v": "प्रगृहीतायुधान्बाहून्योधानामभिधावताम् । भल्लैश्चिच्छेद बीभत्सुः शिरांस्यपि हयानपि ।।"}, {"c": "9.28", "n": "5", "i": 46640, "v": "ते हताः प्रत्यपद्यन्त वसुधां विगतासवः । त्वरिता लोकवीरेण प्रहताः सव्यसाचिना ।।"}, {"c": "9.28", "n": "6", "i": 46641, "v": "ततो दुर्योधनो राजा दृष्ट्वा स्वबलसंक्षयम् । हतशेषान्समानीय क्रुद्धो रथशतान्विभो ।।"}, {"c": "9.28", "n": "7", "i": 46642, "v": "कुञ्जरांश्च हयांश्चैव पादातांश्च परंतप । उवाच सहितान्सर्वान्धार्तराष्ट्र इदं वचः ।।"}, {"c": "9.28", "n": "8", "i": 46643, "v": "समासाद्य रणे सर्वान्पाण्डवान्ससुहृद्गणान् । पाञ्चाल्यं चापि सबलं हत्वा शीघ्रं निवर्तत ।।"}, {"c": "9.28", "n": "9", "i": 46644, "v": "तस्य ते शिरसा गृह्य वचनं युद्धदुर्मदाः । प्रत्युद्ययू रणे पार्थांस्तव पुत्रस्य शासनात् ।।"}, {"c": "9.28", "n": "10", "i": 46645, "v": "तानभ्यापततः शीघ्रं हतशेषान्महारणे । शरैराशीविषाकारैः पाण्डवाः समवाकिरन् ।।"}, {"c": "9.28", "n": "11", "i": 46646, "v": "तत्सैन्यं भरतश्रेष्ठ मुहूर्तेन महात्मभिः । अवध्यत रणं प्राप्य त्रातारं नाभ्यविन्दत । प्रतिष्ठमानं तु भयान्नावतिष्ठत दंशितम् ।।"}, {"c": "9.28", "n": "12", "i": 46647, "v": "अश्वैर्विपरिधावद्भिः सैन्येन रजसा वृते । न प्राज्ञायन्त समरे दिशश्च प्रदिशस्तथा ।।"}, {"c": "9.28", "n": "13", "i": 46648, "v": "ततस्तु पाण्डवानीकान्निःसृत्य बहवो जनाः । अभ्यघ्नंस्तावकान्युद्धे मुहूर्तादिव भारत । ततो निःशेषमभवत्तत्सैन्यं तव भारत ।।"}, {"c": "9.28", "n": "14", "i": 46649, "v": "अक्षौहिण्यः समेतास्तु तव पुत्रस्य भारत । एकादश हता युद्धे ताः प्रभो पाण्डुसृञ्जयैः ।।"}, {"c": "9.28", "n": "15", "i": 46650, "v": "तेषु राजसहस्रेषु तावकेषु महात्मसु । एको दुर्योधनो राजन्नदृश्यत भृशं क्षतः ।।"}, {"c": "9.28", "n": "16", "i": 46651, "v": "ततो वीक्ष्य दिशः सर्वा दृष्ट्वा शून्यां च मेदिनीम् । विहीनः सर्वयोधैश्च पाण्डवान्वीक्ष्य संयुगे ।।"}, {"c": "9.28", "n": "17", "i": 46652, "v": "मुदितान्सर्वसिद्धार्थान्नर्दमानान्समन्ततः । बाणशब्दरवांश्चैव श्रुत्वा तेषां महात्मनाम् ।।"}, {"c": "9.28", "n": "18", "i": 46653, "v": "दुर्योधनो महाराज कश्मलेनाभिसंवृतः । अपयाने मनश्चक्रे विहीनबलवाहनः ।।"}, {"c": "9.28", "t": "धृतराष्ट्र उवाच ।"}, {"c": "9.28", "n": "19", "i": 46654, "v": "निहते मामके सैन्ये निःशेषे शिबिरे कृते । पाण्डवानां बलं सूत किं नु शेषमभूत्तदा । एतन्मे पृच्छतो ब्रूहि कुशलो ह्यसि संजय ।।"}, {"c": "9.28", "n": "20", "i": 46655, "v": "यच्च दुर्योधनो मन्दः कृतवांस्तनयो मम । बलक्षयं तथा दृष्ट्वा स एकः पृथिवीपतिः ।।"}, {"c": "9.28", "t": "संजय उवाच ।"}, {"c": "9.28", "n": "21", "i": 46656, "v": "रथानां द्वे सहस्रे तु सप्त नागशतानि च । पञ्च चाश्वसहस्राणि पत्तीनां च शतं शताः ।।"}, {"c": "9.28", "n": "22", "i": 46657, "v": "एतच्छेषमभूद्राजन्पाण्डवानां महद्बलम् । परिगृह्य हि यद्युद्धे धृष्टद्युम्नो व्यवस्थितः ।।"}, {"c": "9.28", "n": "23", "i": 46658, "v": "एकाकी भरतश्रेष्ठ ततो दुर्योधनो नृपः । नापश्यत्समरे कंचित्सहायं रथिनां वरः ।।"}, {"c": "9.28", "n": "24", "i": 46659, "v": "नर्दमानान्परांश्चैव स्वबलस्य च संक्षयम् । हतं स्वहयमुत्सृज्य प्राङ्मुखः प्राद्रवद्भयात् ।।"}, {"c": "9.28", "n": "25", "i": 46660, "v": "एकादशचमूभर्ता पुत्रो दुर्योधनस्तव । गदामादाय तेजस्वी पदातिः प्रस्थितो ह्रदम् ।।"}, {"c": "9.28", "n": "26", "i": 46661, "v": "नातिदूरं ततो गत्वा पद्भ्यामेव नराधिपः । सस्मार वचनं क्षत्तुर्धर्मशीलस्य धीमतः ।।"}, {"c": "9.28", "n": "27", "i": 46662, "v": "इदं नूनं महाप्राज्ञो विदुरो दृष्टवान्पुरा । महद्वैशसमस्माकं क्षत्रियाणां च संयुगे ।।"}, {"c": "9.28", "n": "28", "i": 46663, "v": "एवं विचिन्तयानस्तु प्रविविक्षुर्ह्रदं नृपः । दुःखसंतप्तहृदयो दृष्ट्वा राजन्बलक्षयम् ।।"}, {"c": "9.28", "n": "29", "i": 46664, "v": "पाण्डवाश्च महाराज धृष्टद्युम्नपुरोगमाः । अभ्यधावन्त संक्रुद्धास्तव राजन्बलं प्रति ।।"}, {"c": "9.28", "n": "30", "i": 46665, "v": "शक्त्यृष्टिप्रासहस्तानां बलानामभिगर्जताम् । संकल्पमकरोन्मोघं गाण्डीवेन धनंजयः ।।"}, {"c": "9.28", "n": "31", "i": 46666, "v": "तान्हत्वा निशितैर्बाणैः सामात्यान्सह बन्धुभिः । रथे श्वेतहये तिष्ठन्नर्जुनो बह्वशोभत ।।"}, {"c": "9.28", "n": "32", "i": 46667, "v": "सुबलस्य हते पुत्रे सवाजिरथकुञ्जरे । महावनमिव छिन्नमभवत्तावकं बलम् ।।"}, {"c": "9.28", "n": "33", "i": 46668, "v": "अनेकशतसाहस्रे बले दुर्योधनस्य ह । नान्यो महारथो राजञ्जीवमानो व्यदृश्यत ।।"}, {"c": "9.28", "n": "34", "i": 46669, "v": "द्रोणपुत्रादृते वीरात्तथैव कृतवर्मणः । कृपाच्च गौतमाद्राजन्पार्थिवाच्च तवात्मजात् ।।"}, {"c": "9.28", "n": "35", "i": 46670, "v": "धृष्टद्युम्नस्तु मां दृष्ट्वा हसन्सात्यकिमब्रवीत् । किमनेन गृहीतेन नानेनार्थोऽस्ति जीवता ।।"}, {"c": "9.28", "n": "36", "i": 46671, "v": "धृष्टद्युम्नवचः श्रुत्वा शिनेर्नप्ता महारथः । उद्यम्य निशितं खड्गं हन्तुं मामुद्यतस्तदा ।।"}, {"c": "9.28", "n": "37", "i": 46672, "v": "तमागम्य महाप्राज्ञः कृष्णद्वैपायनोऽब्रवीत् । मुच्यतां संजयो जीवन्न हन्तव्यः कथंचन ।।"}, {"c": "9.28", "n": "38", "i": 46673, "v": "द्वैपायनवचः श्रुत्वा शिनेर्नप्ता कृताञ्जलिः । ततो मामब्रवीन्मुक्त्वा स्वस्ति संजय साधय ।।"}, {"c": "9.28", "n": "39", "i": 46674, "v": "अनुज्ञातस्त्वहं तेन न्यस्तवर्मा निरायुधः । प्रातिष्ठं येन नगरं सायाह्ने रुधिरोक्षितः ।।"}, {"c": "9.28", "n": "40", "i": 46675, "v": "क्रोशमात्रमपक्रान्तं गदापाणिमवस्थितम् । एकं दुर्योधनं राजन्नपश्यं भृशविक्षतम् ।।"}, {"c": "9.28", "n": "41", "i": 46676, "v": "स तु मामश्रुपूर्णाक्षो नाशक्नोदभिवीक्षितुम् । उपप्रैक्षत मां दृष्ट्वा तदा दीनमवस्थितम् ।।"}, {"c": "9.28", "n": "42", "i": 46677, "v": "तं चाहमपि शोचन्तं दृष्ट्वैकाकिनमाहवे । मुहूर्तं नाशकं वक्तुं किंचिद्दुःखपरिप्लुतः ।।"}, {"c": "9.28", "n": "43", "i": 46678, "v": "ततोऽस्मै तदहं सर्वमुक्तवान्ग्रहणं तदा । द्वैपायनप्रसादाच्च जीवतो मोक्षमाहवे ।।"}, {"c": "9.28", "n": "44", "i": 46679, "v": "मुहूर्तमिव च ध्यात्वा प्रतिलभ्य च चेतनाम् । भ्रातॄंश्च सर्वसैन्यानि पर्यपृच्छत मां ततः ।।"}, {"c": "9.28", "n": "45", "i": 46680, "v": "तस्मै तदहमाचक्षं सर्वं प्रत्यक्षदर्शिवान् । भ्रातॄंश्च निहतान्सर्वान्सैन्यं च विनिपातितम् ।।"}, {"c": "9.28", "n": "46", "i": 46681, "v": "त्रयः किल रथाः शिष्टास्तावकानां नराधिप । इति प्रस्थानकाले मां कृष्णद्वैपायनोऽब्रवीत् ।।"}, {"c": "9.28", "n": "47", "i": 46682, "v": "स दीर्घमिव निःश्वस्य विप्रेक्ष्य च पुनः पुनः । अंसे मां पाणिना स्पृष्ट्वा पुत्रस्ते पर्यभाषत ।।"}, {"c": "9.28", "n": "48", "i": 46683, "v": "त्वदन्यो नेह संग्रामे कश्चिज्जीवति संजय । द्वितीयं नेह पश्यामि ससहायाश्च पाण्डवाः ।।"}, {"c": "9.28", "n": "49", "i": 46684, "v": "ब्रूयाः संजय राजानं प्रज्ञाचक्षुषमीश्वरम् । दुर्योधनस्तव सुतः प्रविष्टो ह्रदमित्युत ।।"}, {"c": "9.28", "n": "50", "i": 46685, "v": "सुहृद्भिस्तादृशैर्हीनः पुत्रैर्भ्रातृभिरेव च । पाण्डवैश्च हृते राज्ये को नु जीवति मादृशः ।।"}, {"c": "9.28", "n": "51", "i": 46686, "v": "आचक्षेथाः सर्वमिदं मां च मुक्तं महाहवात् । अस्मिंस्तोयह्रदे सुप्तं जीवन्तं भृशविक्षतम् ।।"}, {"c": "9.28", "n": "52", "i": 46687, "v": "एवमुक्त्वा महाराज प्राविशत्तं ह्रदं नृपः । अस्तम्भयत तोयं च मायया मनुजाधिपः ।।"}, {"c": "9.28", "n": "53", "i": 46688, "v": "तस्मिन्ह्रदं प्रविष्टे तु त्रीन्रथाञ्श्रान्तवाहनान् । अपश्यं सहितानेकस्तं देशं समुपेयुषः ।।"}, {"c": "9.28", "n": "54", "i": 46689, "v": "कृपं शारद्वतं वीरं द्रौणिं च रथिनां वरम् । भोजं च कृतवर्माणं सहिताञ्शरविक्षतान् ।।"}, {"c": "9.28", "n": "55", "i": 46690, "v": "ते सर्वे मामभिप्रेक्ष्य तूर्णमश्वानचोदयन् । उपयाय च मामूचुर्दिष्ट्या जीवसि संजय ।।"}, {"c": "9.28", "n": "56", "i": 46691, "v": "अपृच्छंश्चैव मां सर्वे पुत्रं तव जनाधिपम् । कच्चिद्दुर्योधनो राजा स नो जीवति संजय ।।"}, {"c": "9.28", "n": "57", "i": 46692, "v": "आख्यातवानहं तेभ्यस्तदा कुशलिनं नृपम् । तच्चैव सर्वमाचक्षं यन्मां दुर्योधनोऽब्रवीत् । ह्रदं चैवाहमाचष्ट यं प्रविष्टो नराधिपः ।।"}, {"c": "9.28", "n": "58", "i": 46693, "v": "अश्वत्थामा तु तद्राजन्निशम्य वचनं मम । तं ह्रदं विपुलं प्रेक्ष्य करुणं पर्यदेवयत् ।।"}, {"c": "9.28", "n": "59", "i": 46694, "v": "अहो धिङ्न स जानाति जीवतोऽस्मान्नराधिपः । पर्याप्ता हि वयं तेन सह योधयितुं परान् ।।"}, {"c": "9.28", "n": "60", "i": 46695, "v": "ते तु तत्र चिरं कालं विलप्य च महारथाः । प्राद्रवन्रथिनां श्रेष्ठा दृष्ट्वा पाण्डुसुतान्रणे ।।"}, {"c": "9.28", "n": "61", "i": 46696, "v": "ते तु मां रथमारोप्य कृपस्य सुपरिष्कृतम् । सेनानिवेशमाजग्मुर्हतशेषास्त्रयो रथाः ।।"}, {"c": "9.28", "n": "62", "i": 46697, "v": "तत्र गुल्माः परित्रस्ताः सूर्ये चास्तमिते सति । सर्वे विचुक्रुशुः श्रुत्वा पुत्राणां तव संक्षयम् ।।"}, {"c": "9.28", "n": "63", "i": 46698, "v": "ततो वृद्धा महाराज योषितां रक्षणो नराः । राजदारानुपादाय प्रययुर्नगरं प्रति ।।"}, {"c": "9.28", "n": "64", "i": 46699, "v": "तत्र विक्रोशतीनां च रुदतीनां च सर्वशः । प्रादुरासीन्महाञ्शब्दः श्रुत्वा तद्बलसंक्षयम् ।।"}, {"c": "9.28", "n": "65", "i": 46700, "v": "ततस्ता योषितो राजन्क्रन्दन्त्यो वै मुहुर्मुहुः । कुरर्य इव शब्देन नादयन्त्यो महीतलम् ।।"}, {"c": "9.28", "n": "66", "i": 46701, "v": "आजघ्नुः करजैश्चापि पाणिभिश्च शिरांस्युत । लुलुवुश्च तदा केशान्क्रोशन्त्यस्तत्र तत्र ह ।।"}, {"c": "9.28", "n": "67", "i": 46702, "v": "हाहाकारविनादिन्यो विनिघ्नन्त्य उरांसि च । क्रोशन्त्यस्तत्र रुरुदुः क्रन्दमाना विशां पते ।।"}, {"c": "9.28", "n": "68", "i": 46703, "v": "ततो दुर्योधनामात्याः साश्रुकण्ठा भृशातुराः । राजदारानुपादाय प्रययुर्नगरं प्रति ।।"}, {"c": "9.28", "n": "69", "i": 46704, "v": "वेत्रजर्झरहस्ताश्च द्वाराध्यक्षा विशां पते । शयनीयानि शुभ्राणि स्पर्ध्यास्तरणवन्ति च । समादाय ययुस्तूर्णं नगरं दाररक्षिणः ।।"}, {"c": "9.28", "n": "70", "i": 46705, "v": "आस्थायाश्वतरीयुक्तान्स्यन्दनानपरे जनाः । स्वान्स्वान्दारानुपादाय प्रययुर्नगरं प्रति ।।"}, {"c": "9.28", "n": "71", "i": 46706, "v": "अदृष्टपूर्वा या नार्यो भास्करेणापि वेश्मसु । ददृशुस्ता महाराज जना यान्तीः पुरं प्रति ।।"}, {"c": "9.28", "n": "72", "i": 46707, "v": "ताः स्त्रियो भरतश्रेष्ठ सौकुमार्यसमन्विताः । प्रययुर्नगरं तूर्णं हतस्वजनबान्धवाः ।।"}, {"c": "9.28", "n": "73", "i": 46708, "v": "आ गोपालाविपालेभ्यो द्रवन्तो नगरं प्रति । ययुर्मनुष्याः संभ्रान्ता भीमसेनभयार्दिताः ।।"}, {"c": "9.28", "n": "74", "i": 46709, "v": "अपि चैषां भयं तीव्रं पार्थेभ्योऽभूत्सुदारुणम् । प्रेक्षमाणास्तदान्योन्यमाधावन्नगरं प्रति ।।"}, {"c": "9.28", "n": "75", "i": 46710, "v": "तस्मिंस्तदा वर्तमाने विद्रवे भृशदारुणे । युयुत्सुः शोकसंमूढः प्राप्तकालमचिन्तयत् ।।"}, {"c": "9.28", "n": "76", "i": 46711, "v": "जितो दुर्योधनः संख्ये पाण्डवैर्भीमविक्रमैः । एकादशचमूभर्ता भ्रातरश्चास्य सूदिताः । हताश्च कुरवः सर्वे भीष्मद्रोणपुरःसराः ।।"}, {"c": "9.28", "n": "77", "i": 46712, "v": "अहमेको विमुक्तस्तु भाग्ययोगाद्यदृच्छया । विद्रुतानि च सर्वाणि शिबिराणि समन्ततः ।।"}, {"c": "9.28", "n": "78", "i": 46713, "v": "दुर्योधनस्य सचिवा ये केचिदवशेषिताः । राजदारानुपादाय व्यधावन्नगरं प्रति ।।"}, {"c": "9.28", "n": "79", "i": 46714, "v": "प्राप्तकालमहं मन्ये प्रवेशं तैः सहाभिभो । युधिष्ठिरमनुज्ञाप्य भीमसेनं तथैव च ।।"}, {"c": "9.28", "n": "80", "i": 46715, "v": "एतमर्थं महाबाहुरुभयोः स न्यवेदयत् । तस्य प्रीतोऽभवद्राजा नित्यं करुणवेदिता । परिष्वज्य महाबाहुर्वैश्यापुत्रं व्यसर्जयत् ।।"}, {"c": "9.28", "n": "81", "i": 46716, "v": "ततः स रथमास्थाय द्रुतमश्वानचोदयत् । असंभावितवांश्चापि राजदारान्पुरं प्रति ।।"}, {"c": "9.28", "n": "82", "i": 46717, "v": "तैश्चैव सहितः क्षिप्रमस्तं गच्छति भास्करे । प्रविष्टो हास्तिनपुरं बाष्पकण्ठोऽश्रुलोचनः ।।"}, {"c": "9.28", "n": "83", "i": 46718, "v": "अपश्यत महाप्राज्ञं विदुरं साश्रुलोचनम् । राज्ञः समीपान्निष्क्रान्तं शोकोपहतचेतसम् ।।"}, {"c": "9.28", "n": "84", "i": 46719, "v": "तमब्रवीत्सत्यधृतिः प्रणतं त्वग्रतः स्थितम् । अस्मिन्कुरुक्षये वृत्ते दिष्ट्या त्वं पुत्र जीवसि ।।"}, {"c": "9.28", "n": "85", "i": 46720, "v": "विना राज्ञः प्रवेशाद्वै किमसि त्वमिहागतः । एतन्मे कारणं सर्वं विस्तरेण निवेदय ।।"}, {"c": "9.28", "t": "युयुत्सुरुवाच ।"}, {"c": "9.28", "n": "86", "i": 46721, "v": "निहते शकुनौ तात सज्ञातिसुतबान्धवे । हतशेषपरीवारो राजा दुर्योधनस्ततः । स्वकं स हयमुत्सृज्य प्राङ्मुखः प्राद्रवद्भयात् ।।"}, {"c": "9.28", "n": "87", "i": 46722, "v": "अपक्रान्ते तु नृपतौ स्कन्धावारनिवेशनात् । भयव्याकुलितं सर्वं प्राद्रवन्नगरं प्रति ।।"}, {"c": "9.28", "n": "88", "i": 46723, "v": "ततो राज्ञः कलत्राणि भ्रातॄणां चास्य सर्वशः । वाहनेषु समारोप्य स्त्र्यध्यक्षाः प्राद्रवन्भयात् ।।"}, {"c": "9.28", "n": "89", "i": 46724, "v": "ततोऽहं समनुज्ञाप्य राजानं सहकेशवम् । प्रविष्टो हास्तिनपुरं रक्षँल्लोकाद्धि वाच्यताम् ।।"}, {"c": "9.28", "n": "90", "i": 46725, "v": "एतच्छ्रुत्वा तु वचनं वैश्यापुत्रेण भाषितम् । प्राप्तकालमिति ज्ञात्वा विदुरः सर्वधर्मवित् । अपूजयदमेयात्मा युयुत्सुं वाक्यकोविदम् ।।"}, {"c": "9.28", "n": "91", "i": 46726, "v": "प्राप्तकालमिदं सर्वं भवतो भरतक्षये । अद्य त्वमिह विश्रान्तः श्वोऽभिगन्ता युधिष्ठिरम् ।।"}, {"c": "9.28", "n": "92", "i": 46727, "v": "एतावदुक्त्वा वचनं विदुरः सर्वधर्मवित् । युयुत्सुं समनुज्ञाप्य प्रविवेश नृपक्षयम् । युयुत्सुरपि तां रात्रिं स्वगृहे न्यवसत्तदा ।।"}, {"c": "9.29", "t": "धृतराष्ट्र उवाच ।"}, {"c": "9.29", "n": "1", "i": 46728, "v": "हतेषु सर्वसैन्येषु पाण्डुपुत्रै रणाजिरे । मम सैन्यावशिष्टास्ते किमकुर्वत संजय ।।"}, {"c": "9.29", "n": "2", "i": 46729, "v": "कृतवर्मा कृपश्चैव द्रोणपुत्रश्च वीर्यवान् । दुर्योधनश्च मन्दात्मा राजा किमकरोत्तदा ।।"}, {"c": "9.29", "t": "संजय उवाच ।"}, {"c": "9.29", "n": "3", "i": 46730, "v": "संप्राद्रवत्सु दारेषु क्षत्रियाणां महात्मनाम् । विद्रुते शिबिरे शून्ये भृशोद्विग्नास्त्रयो रथाः ।।"}, {"c": "9.29", "n": "4", "i": 46731, "v": "निशम्य पाण्डुपुत्राणां तदा विजयिनां स्वनम् । विद्रुतं शिबिरं दृष्ट्वा सायाह्ने राजगृद्धिनः । स्थानं नारोचयंस्तत्र ततस्ते ह्रदमभ्ययुः ।।"}, {"c": "9.29", "n": "5", "i": 46732, "v": "युधिष्ठिरोऽपि धर्मात्मा भ्रातृभिः सहितो रणे । हृष्टः पर्यपतद्राजन्दुर्योधनवधेप्सया ।।"}, {"c": "9.29", "n": "6", "i": 46733, "v": "मार्गमाणास्तु संक्रुद्धास्तव पुत्रं जयैषिणः । यत्नतोऽन्वेषमाणास्तु नैवापश्यञ्जनाधिपम् ।।"}, {"c": "9.29", "n": "7", "i": 46734, "v": "स हि तीव्रेण वेगेन गदापाणिरपाक्रमत् । तं ह्रदं प्राविशच्चापि विष्टभ्यापः स्वमायया ।।"}, {"c": "9.29", "n": "8", "i": 46735, "v": "यदा तु पाण्डवाः सर्वे सुपरिश्रान्तवाहनाः । ततः स्वशिबिरं प्राप्य व्यतिष्ठन्सहसैनिकाः ।।"}, {"c": "9.29", "n": "9", "i": 46736, "v": "ततः कृपश्च द्रौणिश्च कृतवर्मा च सात्वतः । संनिविष्टेषु पार्थेषु प्रयातास्तं ह्रदं शनैः ।।"}, {"c": "9.29", "n": "10", "i": 46737, "v": "ते तं ह्रदं समासाद्य यत्र शेते जनाधिपः । अभ्यभाषन्त दुर्धर्षं राजानं सुप्तमम्भसि ।।"}, {"c": "9.29", "n": "11", "i": 46738, "v": "राजन्नुत्तिष्ठ युध्यस्व सहास्माभिर्युधिष्ठिरम् । जित्वा वा पृथिवीं भुङ्क्ष्व हतो वा स्वर्गमाप्नुहि ।।"}, {"c": "9.29", "n": "12", "i": 46739, "v": "तेषामपि बलं सर्वं हतं दुर्योधन त्वया । प्रतिरब्धाश्च भूयिष्ठं ये शिष्टास्तत्र सैनिकाः ।।"}, {"c": "9.29", "n": "13", "i": 46740, "v": "न ते वेगं विषहितुं शक्तास्तव विशां पते । अस्माभिरभिगुप्तस्य तस्मादुत्तिष्ठ भारत ।।"}, {"c": "9.29", "t": "दुर्योधन उवाच ।"}, {"c": "9.29", "n": "14", "i": 46741, "v": "दिष्ट्या पश्यामि वो मुक्तानीदृशात्पुरुषक्षयात् । पाण्डुकौरवसंमर्दाज्जीवमानान्नरर्षभान् ।।"}, {"c": "9.29", "n": "15", "i": 46742, "v": "विजेष्यामो वयं सर्वे विश्रान्ता विगतक्लमाः । भवन्तश्च परिश्रान्ता वयं च भृशविक्षताः । उदीर्णं च बलं तेषां तेन युद्धं न रोचये ।।"}, {"c": "9.29", "n": "16", "i": 46743, "v": "न त्वेतदद्भुतं वीरा यद्वो महदिदं मनः । अस्मासु च परा भक्तिर्न तु कालः पराक्रमे ।।"}, {"c": "9.29", "n": "17", "i": 46744, "v": "विश्रम्यैकां निशामद्य भवद्भिः सहितो रणे । प्रतियोत्स्याम्यहं शत्रूञ्श्वो न मेऽस्त्यत्र संशयः ।।"}, {"c": "9.29", "t": "संजय उवाच ।"}, {"c": "9.29", "n": "18", "i": 46745, "v": "एवमुक्तोऽब्रवीद्द्रौणी राजानं युद्धदुर्मदम् । उत्तिष्ठ राजन्भद्रं ते विजेष्यामो रणे परान् ।।"}, {"c": "9.29", "n": "19", "i": 46746, "v": "इष्टापूर्तेन दानेन सत्येन च जपेन च । शपे राजन्यथा ह्यद्य निहनिष्यामि सोमकान् ।।"}, {"c": "9.29", "n": "20", "i": 46747, "v": "मा स्म यज्ञकृतां प्रीतिं प्राप्नुयां सज्जनोचिताम् । यदीमां रजनीं व्युष्टां न निहन्मि परान्रणे ।।"}, {"c": "9.29", "n": "21", "i": 46748, "v": "नाहत्वा सर्वपाञ्चालान्विमोक्ष्ये कवचं विभो । इति सत्यं ब्रवीम्येतत्तन्मे शृणु जनाधिप ।।"}, {"c": "9.29", "n": "22", "i": 46749, "v": "तेषु संभाषमाणेषु व्याधास्तं देशमाययुः । मांसभारपरिश्रान्ताः पानीयार्थं यदृच्छया ।।"}, {"c": "9.29", "n": "23", "i": 46750, "v": "ते हि नित्यं महाराज भीमसेनस्य लुब्धकाः । मांसभारानुपाजह्रुर्भक्त्या परमया विभो ।।"}, {"c": "9.29", "n": "24", "i": 46751, "v": "ते तत्र विष्ठितास्तेषां सर्वं तद्वचनं रहः । दुर्योधनवचश्चैव शुश्रुवुः संगता मिथः ।।"}, {"c": "9.29", "n": "25", "i": 46752, "v": "तेऽपि सर्वे महेष्वासा अयुद्धार्थिनि कौरवे । निर्बन्धं परमं चक्रुस्तदा वै युद्धकाङ्क्षिणः ।।"}, {"c": "9.29", "n": "26", "i": 46753, "v": "तांस्तथा समुदीक्ष्याथ कौरवाणां महारथान् । अयुद्धमनसं चैव राजानं स्थितमम्भसि ।।"}, {"c": "9.29", "n": "27", "i": 46754, "v": "तेषां श्रुत्वा च संवादं राज्ञश्च सलिले सतः । व्याधाभ्यजानन्राजेन्द्र सलिलस्थं सुयोधनम् ।।"}, {"c": "9.29", "n": "28", "i": 46755, "v": "ते पूर्वं पाण्डुपुत्रेण पृष्टा ह्यासन्सुतं तव । यदृच्छोपगतास्तत्र राजानं परिमार्गिताः ।।"}, {"c": "9.29", "n": "29", "i": 46756, "v": "ततस्ते पाण्डुपुत्रस्य स्मृत्वा तद्भाषितं तदा । अन्योन्यमब्रुवन्राजन्मृगव्याधाः शनैरिदम् ।।"}, {"c": "9.29", "n": "30", "i": 46757, "v": "दुर्योधनं ख्यापयामो धनं दास्यति पाण्डवः । सुव्यक्तमिति नः ख्यातो ह्रदे दुर्योधनो नृपः ।।"}, {"c": "9.29", "n": "31", "i": 46758, "v": "तस्माद्गच्छामहे सर्वे यत्र राजा युधिष्ठिरः । आख्यातुं सलिले सुप्तं दुर्योधनममर्षणम् ।।"}, {"c": "9.29", "n": "32", "i": 46759, "v": "धृतराष्ट्रात्मजं तस्मै भीमसेनाय धीमते । शयानं सलिले सर्वे कथयामो धनुर्भृते ।।"}, {"c": "9.29", "n": "33", "i": 46760, "v": "स नो दास्यति सुप्रीतो धनानि बहुलान्युत । किं नो मांसेन शुष्केण परिक्लिष्टेन शोषिणा ।।"}, {"c": "9.29", "n": "34", "i": 46761, "v": "एवमुक्त्वा ततो व्याधाः संप्रहृष्टा धनार्थिनः । मांसभारानुपादाय प्रययुः शिबिरं प्रति ।।"}, {"c": "9.29", "n": "35", "i": 46762, "v": "पाण्डवाश्च महाराज लब्धलक्षाः प्रहारिणः । अपश्यमानाः समरे दुर्योधनमवस्थितम् ।।"}, {"c": "9.29", "n": "36", "i": 46763, "v": "निकृतेस्तस्य पापस्य ते पारं गमनेप्सवः । चारान्संप्रेषयामासुः समन्तात्तद्रणाजिरम् ।।"}, {"c": "9.29", "n": "37", "i": 46764, "v": "आगम्य तु ततः सर्वे नष्टं दुर्योधनं नृपम् । न्यवेदयन्त सहिता धर्मराजस्य सैनिकाः ।।"}, {"c": "9.29", "n": "38", "i": 46765, "v": "तेषां तद्वचनं श्रुत्वा चाराणां भरतर्षभ । चिन्तामभ्यगमत्तीव्रां निशश्वास च पार्थिवः ।।"}, {"c": "9.29", "n": "39", "i": 46766, "v": "अथ स्थितानां पाण्डूनां दीनानां भरतर्षभ । तस्माद्देशादपक्रम्य त्वरिता लुब्धका विभो ।।"}, {"c": "9.29", "n": "40", "i": 46767, "v": "आजग्मुः शिबिरं हृष्टा दृष्ट्वा दुर्योधनं नृपम् । वार्यमाणाः प्रविष्टाश्च भीमसेनस्य पश्यतः ।।"}, {"c": "9.29", "n": "41", "i": 46768, "v": "ते तु पाण्डवमासाद्य भीमसेनं महाबलम् । तस्मै तत्सर्वमाचख्युर्यद्वृत्तं यच्च वै श्रुतम् ।।"}, {"c": "9.29", "n": "42", "i": 46769, "v": "ततो वृकोदरो राजन्दत्त्वा तेषां धनं बहु । धर्मराजाय तत्सर्वमाचचक्षे परंतपः ।।"}, {"c": "9.29", "n": "43", "i": 46770, "v": "असौ दुर्योधनो राजन्विज्ञातो मम लुब्धकैः । संस्तभ्य सलिलं शेते यस्यार्थे परितप्यसे ।।"}, {"c": "9.29", "n": "44", "i": 46771, "v": "तद्वचो भीमसेनस्य प्रियं श्रुत्वा विशां पते । अजातशत्रुः कौन्तेयो हृष्टोऽभूत्सह सोदरैः ।।"}, {"c": "9.29", "n": "45", "i": 46772, "v": "तं च श्रुत्वा महेष्वासं प्रविष्टं सलिलह्रदम् । क्षिप्रमेव ततोऽगच्छत्पुरस्कृत्य जनार्दनम् ।।"}, {"c": "9.29", "n": "46", "i": 46773, "v": "ततः किलकिलाशब्दः प्रादुरासीद्विशां पते । पाण्डवानां प्रहृष्टानां पाञ्चालानां च सर्वशः ।।"}, {"c": "9.29", "n": "47", "i": 46774, "v": "सिंहनादांस्ततश्चक्रुः क्ष्वेडांश्च भरतर्षभ । त्वरिताः क्षत्रिया राजञ्जग्मुर्द्वैपायनं ह्रदम् ।।"}, {"c": "9.29", "n": "48", "i": 46775, "v": "ज्ञातः पापो धार्तराष्ट्रो दृष्टश्चेत्यसकृद्रणे । प्राक्रोशन्सोमकास्तत्र हृष्टरूपाः समन्ततः ।।"}, {"c": "9.29", "n": "49", "i": 46776, "v": "तेषामाशु प्रयातानां रथानां तत्र वेगिनाम् । बभूव तुमुलः शब्दो दिवस्पृक्पृथिवीपते ।।"}, {"c": "9.29", "n": "50", "i": 46777, "v": "दुर्योधनं परीप्सन्तस्तत्र तत्र युधिष्ठिरम् । अन्वयुस्त्वरितास्ते वै राजानं श्रान्तवाहनाः ।।"}, {"c": "9.29", "n": "51", "i": 46778, "v": "अर्जुनो भीमसेनश्च माद्रीपुत्रौ च पाण्डवौ । धृष्टद्युम्नश्च पाञ्चाल्यः शिखण्डी चापराजितः ।।"}, {"c": "9.29", "n": "52", "i": 46779, "v": "उत्तमौजा युधामन्युः सात्यकिश्चापराजितः । पाञ्चालानां च ये शिष्टा द्रौपदेयाश्च भारत । हयाश्च सर्वे नागाश्च शतशश्च पदातयः ।।"}, {"c": "9.29", "n": "53", "i": 46780, "v": "ततः प्राप्तो महाराज धर्मपुत्रो युधिष्ठिरः । द्वैपायनह्रदं ख्यातं यत्र दुर्योधनोऽभवत् ।।"}, {"c": "9.29", "n": "54", "i": 46781, "v": "शीतामलजलं हृद्यं द्वितीयमिव सागरम् । मायया सलिलं स्तभ्य यत्राभूत्ते सुतः स्थितः ।।"}, {"c": "9.29", "n": "55", "i": 46782, "v": "अत्यद्भुतेन विधिना दैवयोगेन भारत । सलिलान्तर्गतः शेते दुर्दर्शः कस्यचित्प्रभो । मानुषस्य मनुष्येन्द्र गदाहस्तो जनाधिपः ।।"}, {"c": "9.29", "n": "56", "i": 46783, "v": "ततो दुर्योधनो राजा सलितान्तर्गतो वसन् । शुश्रुवे तुमुलं शब्दं जलदोपमनिःस्वनम् ।।"}, {"c": "9.29", "n": "57", "i": 46784, "v": "युधिष्ठिरस्तु राजेन्द्र ह्रदं तं सह सोदरैः । आजगाम महाराज तव पुत्रवधाय वै ।।"}, {"c": "9.29", "n": "58", "i": 46785, "v": "महता शङ्खनादेन रथनेमिस्वनेन च । उद्धुन्वंश्च महारेणुं कम्पयंश्चापि मेदिनीम् ।।"}, {"c": "9.29", "n": "59", "i": 46786, "v": "यौधिष्ठिरस्य सैन्यस्य श्रुत्वा शब्दं महारथाः । कृतवर्मा कृपो द्रौणी राजानमिदमब्रुवन् ।।"}, {"c": "9.29", "n": "60", "i": 46787, "v": "इमे ह्यायान्ति संहृष्टाः पाण्डवा जितकाशिनः । अपयास्यामहे तावदनुजानातु नो भवान् ।।"}, {"c": "9.29", "n": "61", "i": 46788, "v": "दुर्योधनस्तु तच्छ्रुत्वा तेषां तत्र यशस्विनाम् । तथेत्युक्त्वा ह्रदं तं वै माययास्तम्भयत्प्रभो ।।"}, {"c": "9.29", "n": "62", "i": 46789, "v": "ते त्वनुज्ञाप्य राजानं भृशं शोकपरायणाः । जग्मुर्दूरं महाराज कृपप्रभृतयो रथाः ।।"}, {"c": "9.29", "n": "63", "i": 46790, "v": "ते गत्वा दूरमध्वानं न्यग्रोधं प्रेक्ष्य मारिष । न्यविशन्त भृशं श्रान्ताश्चिन्तयन्तो नृपं प्रति ।।"}, {"c": "9.29", "n": "64", "i": 46791, "v": "विष्टभ्य सलिलं सुप्तो धार्तराष्ट्रो महाबलः । पाण्डवाश्चापि संप्राप्तास्तं देशं युद्धमीप्सवः ।।"}, {"c": "9.29", "n": "65", "i": 46792, "v": "कथं नु युद्धं भविता कथं राजा भविष्यति । कथं नु पाण्डवा राजन्प्रतिपत्स्यन्ति कौरवम् ।।"}, {"c": "9.29", "n": "66", "i": 46793, "v": "इत्येवं चिन्तयन्तस्ते रथेभ्योऽश्वान्विमुच्य ह । तत्रासां चक्रिरे राजन्कृपप्रभृतयो रथाः ।।"}, {"c": "9.30", "t": "संजय उवाच ।"}, {"c": "9.30", "n": "1", "i": 46794, "v": "ततस्तेष्वपयातेषु रथेषु त्रिषु पाण्डवाः । तं ह्रदं प्रत्यपद्यन्त यत्र दुर्योधनोऽभवत् ।।"}, {"c": "9.30", "n": "2", "i": 46795, "v": "आसाद्य च कुरुश्रेष्ठ तदा द्वैपायनह्रदम् । स्तम्भितं धार्तराष्ट्रेण दृष्ट्वा तं सलिलाशयम् । वासुदेवमिदं वाक्यमब्रवीत्कुरुनन्दनः ।।"}, {"c": "9.30", "n": "3", "i": 46796, "v": "पश्येमां धार्तराष्ट्रेण मायामप्सु प्रयोजिताम् । विष्टभ्य सलिलं शेते नास्य मानुषतो भयम् ।।"}, {"c": "9.30", "n": "4", "i": 46797, "v": "दैवीं मायामिमां कृत्वा सलिलान्तर्गतो ह्ययम् । निकृत्या निकृतिप्रज्ञो न मे जीवन्विमोक्ष्यते ।।"}, {"c": "9.30", "n": "5", "i": 46798, "v": "यद्यस्य समरे साह्यं कुरुते वज्रभृत्स्वयम् । तथाप्येनं हतं युद्धे लोको द्रक्ष्यति माधव ।।"}, {"c": "9.30", "t": "श्रीवासुदेव उवाच ।"}, {"c": "9.30", "n": "6", "i": 46799, "v": "मायाविन इमां मायां मायया जहि भारत । मायावी मायया वध्यः सत्यमेतद्युधिष्ठिर ।।"}, {"c": "9.30", "n": "7", "i": 46800, "v": "क्रियाभ्युपायैर्बहुलैर्मायामप्सु प्रयोज्य ह । जहि त्वं भरतश्रेष्ठ पापात्मानं सुयोधनम् ।।"}, {"c": "9.30", "n": "8", "i": 46801, "v": "क्रियाभ्युपायैरिन्द्रेण निहता दैत्यदानवाः । क्रियाभ्युपायैर्बहुभिर्बलिर्बद्धो महात्मना ।।"}, {"c": "9.30", "n": "9", "i": 46802, "v": "क्रियाभ्युपायैः पूर्वं हि हिरण्याक्षो महासुरः । हिरण्यकशिपुश्चैव क्रिययैव निषूदितौ । वृत्रश्च निहतो राजन्क्रिययैव न संशयः ।।"}, {"c": "9.30", "n": "10", "i": 46803, "v": "तथा पौलस्त्यतनयो रावणो नाम राक्षसः । रामेण निहतो राजन्सानुबन्धः सहानुगः । क्रियया योगमास्थाय तथा त्वमपि विक्रम ।।"}, {"c": "9.30", "n": "11", "i": 46804, "v": "क्रियाभ्युपायैर्निहतो मया राजन्पुरातने । तारकश्च महादैत्यो विप्रचित्तिश्च वीर्यवान् ।।"}, {"c": "9.30", "n": "12", "i": 46805, "v": "वातापिरिल्वलश्चैव त्रिशिराश्च तथा विभो । सुन्दोपसुन्दावसुरौ क्रिययैव निषूदितौ ।।"}, {"c": "9.30", "n": "13", "i": 46806, "v": "क्रियाभ्युपायैरिन्द्रेण त्रिदिवं भुज्यते विभो । क्रिया बलवती राजन्नान्यत्किंचिद्युधिष्ठिर ।।"}, {"c": "9.30", "n": "14", "i": 46807, "v": "दैत्याश्च दानवाश्चैव राक्षसाः पार्थिवास्तथा । क्रियाभ्युपायैर्निहताः क्रियां तस्मात्समाचर ।।"}, {"c": "9.30", "t": "संजय उवाच ।"}, {"c": "9.30", "n": "15", "i": 46808, "v": "इत्युक्तो वासुदेवेन पाण्डवः संशितव्रतः । जलस्थं तं महाराज तव पुत्रं महाबलम् । अभ्यभाषत कौन्तेयः प्रहसन्निव भारत ।।"}, {"c": "9.30", "n": "16", "i": 46809, "v": "सुयोधन किमर्थोऽयमारम्भोऽप्सु कृतस्त्वया । सर्वं क्षत्रं घातयित्वा स्वकुलं च विशां पते ।।"}, {"c": "9.30", "n": "17", "i": 46810, "v": "जलाशयं प्रविष्टोऽद्य वाञ्छञ्जीवितमात्मनः । उत्तिष्ठ राजन्युध्यस्व सहास्माभिः सुयोधन ।।"}, {"c": "9.30", "n": "18", "i": 46811, "v": "स च दर्पो नरश्रेष्ठ स च मानः क्व ते गतः । यस्त्वं संस्तभ्य सलिलं भीतो राजन्व्यवस्थितः ।।"}, {"c": "9.30", "n": "19", "i": 46812, "v": "सर्वे त्वां शूर इत्येव जना जल्पन्ति संसदि । व्यर्थं तद्भवतो मन्ये शौर्यं सलिलशायिनः ।।"}, {"c": "9.30", "n": "20", "i": 46813, "v": "उत्तिष्ठ राजन्युध्यस्व क्षत्रियोऽसि कुलोद्भवः । कौरवेयो विशेषेण कुले जन्म च संस्मर ।।"}, {"c": "9.30", "n": "21", "i": 46814, "v": "स कथं कौरवे वंशे प्रशंसञ्जन्म चात्मनः । युद्धाद्भीतस्ततस्तोयं प्रविश्य प्रतितिष्ठसि ।।"}, {"c": "9.30", "n": "22", "i": 46815, "v": "अयुद्धमव्यवस्थानं नैष धर्मः सनातनः । अनार्यजुष्टमस्वर्ग्यं रणे राजन्पलायनम् ।।"}, {"c": "9.30", "n": "23", "i": 46816, "v": "कथं पारमगत्वा हि युद्धे त्वं वै जिजीविषुः । इमान्निपतितान्दृष्ट्वा पुत्रान्भ्रातॄन्पितॄंस्तथा ।।"}, {"c": "9.30", "n": "24", "i": 46817, "v": "संबन्धिनो वयस्यांश्च मातुलान्बान्धवांस्तथा । घातयित्वा कथं तात ह्रदे तिष्ठसि सांप्रतम् ।।"}, {"c": "9.30", "n": "25", "i": 46818, "v": "शूरमानी न शूरस्त्वं मिथ्या वदसि भारत । शूरोऽहमिति दुर्बुद्धे सर्वलोकस्य शृण्वतः ।।"}, {"c": "9.30", "n": "26", "i": 46819, "v": "न हि शूराः पलायन्ते शत्रून्दृष्ट्वा कथंचन । ब्रूहि वा त्वं यया धृत्या शूर त्यजसि संगरम् ।।"}, {"c": "9.30", "n": "27", "i": 46820, "v": "स त्वमुत्तिष्ठ युध्यस्व विनीय भयमात्मनः । घातयित्वा सर्वसैन्यं भ्रातॄंश्चैव सुयोधन ।।"}, {"c": "9.30", "n": "28", "i": 46821, "v": "नेदानीं जीविते बुद्धिः कार्या धर्मचिकीर्षया । क्षत्रधर्ममपाश्रित्य त्वद्विधेन सुयोधन ।।"}, {"c": "9.30", "n": "29", "i": 46822, "v": "यत्तत्कर्णमुपाश्रित्य शकुनिं चापि सौबलम् । अमर्त्य इव संमोहात्त्वमात्मानं न बुद्धवान् ।।"}, {"c": "9.30", "n": "30", "i": 46823, "v": "तत्पापं सुमहत्कृत्वा प्रतियुध्यस्व भारत । कथं हि त्वद्विधो मोहाद्रोचयेत पलायनम् ।।"}, {"c": "9.30", "n": "31", "i": 46824, "v": "क्व ते तत्पौरुषं यातं क्व च मानः सुयोधन । क्व च विक्रान्तता याता क्व च विस्फूर्जितं महत् ।।"}, {"c": "9.30", "n": "32", "i": 46825, "v": "क्व ते कृतास्त्रता याता किं च शेषे जलाशये । स त्वमुत्तिष्ठ युध्यस्व क्षत्रधर्मेण भारत ।।"}, {"c": "9.30", "n": "33", "i": 46826, "v": "अस्मान्वा त्वं पराजित्य प्रशाधि पृथिवीमिमाम् । अथ वा निहतोऽस्माभिर्भूमौ स्वप्स्यसि भारत ।।"}, {"c": "9.30", "n": "34", "i": 46827, "v": "एष ते प्रथमो धर्मः सृष्टो धात्रा महात्मना । तं कुरुष्व यथातथ्यं राजा भव महारथ ।।"}, {"c": "9.30", "t": "दुर्योधन उवाच ।"}, {"c": "9.30", "n": "35", "i": 46828, "v": "नैतच्चित्रं महाराज यद्भीः प्राणिनमाविशेत् । न च प्राणभयाद्भीतो व्यपयातोऽस्मि भारत ।।"}, {"c": "9.30", "n": "36", "i": 46829, "v": "अरथश्चानिषङ्गी च निहतः पार्ष्णिसारथिः । एकश्चाप्यगणः संख्ये प्रत्याश्वासमरोचयम् ।।"}, {"c": "9.30", "n": "37", "i": 46830, "v": "न प्राणहेतोर्न भयान्न विषादाद्विशां पते । इदमम्भः प्रविष्टोऽस्मि श्रमात्त्विदमनुष्ठितम् ।।"}, {"c": "9.30", "n": "38", "i": 46831, "v": "त्वं चाश्वसिहि कौन्तेय ये चाप्यनुगतास्तव । अहमुत्थाय वः सर्वान्प्रतियोत्स्यामि संयुगे ।।"}, {"c": "9.30", "t": "युधिष्ठिर उवाच ।"}, {"c": "9.30", "n": "39", "i": 46832, "v": "आश्वस्ता एव सर्वे स्म चिरं त्वां मृगयामहे । तदिदानीं समुत्तिष्ठ युध्यस्वेह सुयोधन ।।"}, {"c": "9.30", "n": "40", "i": 46833, "v": "हत्वा वा समरे पार्थान्स्फीतं राज्यमवाप्नुहि । निहतो वा रणेऽस्माभिर्वीरलोकमवाप्स्यसि ।।"}, {"c": "9.30", "t": "दुर्योधन उवाच ।"}, {"c": "9.30", "n": "41", "i": 46834, "v": "यदर्थं राज्यमिच्छामि कुरूणां कुरुनन्दन । त इमे निहताः सर्वे भ्रातरो मे जनेश्वर ।।"}, {"c": "9.30", "n": "42", "i": 46835, "v": "क्षीणरत्नां च पृथिवीं हतक्षत्रियपुंगवाम् । नाभ्युत्सहाम्यहं भोक्तुं विधवामिव योषितम् ।।"}, {"c": "9.30", "n": "43", "i": 46836, "v": "अद्यापि त्वहमाशंसे त्वां विजेतुं युधिष्ठिर । भङ्क्त्वा पाञ्चालपाण्डूनामुत्साहं भरतर्षभ ।।"}, {"c": "9.30", "n": "44", "i": 46837, "v": "न त्विदानीमहं मन्ये कार्यं युद्धेन कर्हिचित् । द्रोणे कर्णे च संशान्ते निहते च पितामहे ।।"}, {"c": "9.30", "n": "45", "i": 46838, "v": "अस्त्विदानीमियं राजन्केवला पृथिवी तव । असहायो हि को राजा राज्यमिच्छेत्प्रशासितुम् ।।"}, {"c": "9.30", "n": "46", "i": 46839, "v": "सुहृदस्तादृशान्हित्वा पुत्रान्भ्रातॄन्पितॄनपि । भवद्भिश्च हृते राज्ये को नु जीवेत मादृशः ।।"}, {"c": "9.30", "n": "47", "i": 46840, "v": "अहं वनं गमिष्यामि ह्यजिनैः प्रतिवासितः । रतिर्हि नास्ति मे राज्ये हतपक्षस्य भारत ।।"}, {"c": "9.30", "n": "48", "i": 46841, "v": "हतबान्धवभूयिष्ठा हताश्वा हतकुञ्जरा । एषा ते पृथिवी राजन्भुङ्क्ष्वैनां विगतज्वरः ।।"}, {"c": "9.30", "n": "49", "i": 46842, "v": "वनमेव गमिष्यामि वसानो मृगचर्मणी । न हि मे निर्जितस्यास्ति जीवितेऽद्य स्पृहा विभो ।।"}, {"c": "9.30", "n": "50", "i": 46843, "v": "गच्छ त्वं भुङ्क्ष्व राजेन्द्र पृथिवीं निहतेश्वराम् । हतयोधां नष्टरत्नां क्षीणवप्रां यथासुखम् ।।"}, {"c": "9.30", "t": "युधिष्ठिर उवाच ।"}, {"c": "9.30", "n": "51", "i": 46844, "v": "आर्तप्रलापान्मा तात सलिलस्थः प्रभाषथाः । नैतन्मनसि मे राजन्वाशितं शकुनेरिव ।।"}, {"c": "9.30", "n": "52", "i": 46845, "v": "यदि चापि समर्थः स्यास्त्वं दानाय सुयोधन । नाहमिच्छेयमवनिं त्वया दत्तां प्रशासितुम् ।।"}, {"c": "9.30", "n": "53", "i": 46846, "v": "अधर्मेण न गृह्णीयां त्वया दत्तां महीमिमाम् । न हि धर्मः स्मृतो राजन्क्षत्रियस्य प्रतिग्रहः ।।"}, {"c": "9.30", "n": "54", "i": 46847, "v": "त्वया दत्तां न चेच्छेयं पृथिवीमखिलामहम् । त्वां तु युद्धे विनिर्जित्य भोक्तास्मि वसुधामिमाम् ।।"}, {"c": "9.30", "n": "55", "i": 46848, "v": "अनीश्वरश्च पृथिवीं कथं त्वं दातुमिच्छसि । त्वयेयं पृथिवी राजन्किं न दत्ता तदैव हि ।।"}, {"c": "9.30", "n": "56", "i": 46849, "v": "धर्मतो याचमानानां शमार्थं च कुलस्य नः । वार्ष्णेयं प्रथमं राजन्प्रत्याख्याय महाबलम् ।।"}, {"c": "9.30", "n": "57", "i": 46850, "v": "किमिदानीं ददासि त्वं को हि ते चित्तविभ्रमः । अभियुक्तस्तु को राजा दातुमिच्छेद्धि मेदिनीम् ।।"}, {"c": "9.30", "n": "58", "i": 46851, "v": "न त्वमद्य महीं दातुमीशः कौरवनन्दन । आच्छेत्तुं वा बलाद्राजन्स कथं दातुमिच्छसि । मां तु निर्जित्य संग्रामे पालयेमां वसुंधराम् ।।"}, {"c": "9.30", "n": "59", "i": 46852, "v": "सूच्यग्रेणापि यद्भूमेरपि ध्रीयेत भारत । तन्मात्रमपि नो मह्यं न ददाति पुरा भवान् ।।"}, {"c": "9.30", "n": "60", "i": 46853, "v": "स कथं पृथिवीमेतां प्रददासि विशां पते । सूच्यग्रं नात्यजः पूर्वं स कथं त्यजसि क्षितिम् ।।"}, {"c": "9.30", "n": "61", "i": 46854, "v": "एवमैश्वर्यमासाद्य प्रशास्य पृथिवीमिमाम् । को हि मूढो व्यवस्येत शत्रोर्दातुं वसुंधराम् ।।"}, {"c": "9.30", "n": "62", "i": 46855, "v": "त्वं तु केवलमौर्ख्येण विमूढो नावबुध्यसे । पृथिवीं दातुकामोऽपि जीवितेनाद्य मोक्ष्यसे ।।"}, {"c": "9.30", "n": "63", "i": 46856, "v": "अस्मान्वा त्वं पराजित्य प्रशाधि पृथिवीमिमाम् । अथ वा निहतोऽस्माभिर्व्रज लोकाननुत्तमान् ।।"}, {"c": "9.30", "n": "64", "i": 46857, "v": "आवयोर्जीवतो राजन्मयि च त्वयि च ध्रुवम् । संशयः सर्वभूतानां विजये नो भविष्यति ।।"}, {"c": "9.30", "n": "65", "i": 46858, "v": "जीवितं तव दुष्प्रज्ञ मयि संप्रति वर्तते । जीवयेयं त्वहं कामं न तु त्वं जीवितुं क्षमः ।।"}, {"c": "9.30", "n": "66", "i": 46859, "v": "दहने हि कृतो यत्नस्त्वयास्मासु विशेषतः । आशीविषैर्विषैश्चापि जले चापि प्रवेशनैः । त्वया विनिकृता राजन्राज्यस्य हरणेन च ।।"}, {"c": "9.30", "n": "67", "i": 46860, "v": "एतस्मात्कारणात्पाप जीवितं ते न विद्यते । उत्तिष्ठोत्तिष्ठ युध्यस्व तत्ते श्रेयो भविष्यति ।।"}, {"c": "9.30", "t": "संजय उवाच ।"}, {"c": "9.30", "n": "68", "i": 46861, "v": "एवं तु विविधा वाचो जययुक्ताः पुनः पुनः । कीर्तयन्ति स्म ते वीरास्तत्र तत्र जनाधिप ।।"}, {"c": "9.31", "t": "धृतराष्ट्र उवाच ।"}, {"c": "9.31", "n": "1", "i": 46862, "v": "एवं संतर्ज्यमानस्तु मम पुत्रो महीपतिः । प्रकृत्या मन्युमान्वीरः कथमासीत्परंतपः ।।"}, {"c": "9.31", "n": "2", "i": 46863, "v": "न हि संतर्जना तेन श्रुतपूर्वा कदाचन । राजभावेन मान्यश्च सर्वलोकस्य सोऽभवत् ।।"}, {"c": "9.31", "n": "3", "i": 46864, "v": "इयं च पृथिवी सर्वा सम्लेच्छाटविका भृशम् । प्रसादाद्ध्रियते यस्य प्रत्यक्षं तव संजय ।।"}, {"c": "9.31", "n": "4", "i": 46865, "v": "स तथा तर्ज्यमानस्तु पाण्डुपुत्रैर्विशेषतः । विहीनश्च स्वकैर्भृत्यैर्निर्जने चावृतो भृशम् ।।"}, {"c": "9.31", "n": "5", "i": 46866, "v": "श्रुत्वा स कटुका वाचो जययुक्ताः पुनः पुनः । किमब्रवीत्पाण्डवेयांस्तन्ममाचक्ष्व संजय ।।"}, {"c": "9.31", "t": "संजय उवाच ।"}, {"c": "9.31", "n": "6", "i": 46867, "v": "तर्ज्यमानस्तदा राजन्नुदकस्थस्तवात्मजः । युधिष्ठिरेण राजेन्द्र भ्रातृभिः सहितेन ह ।।"}, {"c": "9.31", "n": "7", "i": 46868, "v": "श्रुत्वा स कटुका वाचो विषमस्थो जनाधिपः । दीर्घमुष्णं च निःश्वस्य सलिलस्थः पुनः पुनः ।।"}, {"c": "9.31", "n": "8", "i": 46869, "v": "सलिलान्तर्गतो राजा धुन्वन्हस्तौ पुनः पुनः । मनश्चकार युद्धाय राजानं चाभ्यभाषत ।।"}, {"c": "9.31", "n": "9", "i": 46870, "v": "यूयं ससुहृदः पार्थाः सर्वे सरथवाहनाः । अहमेकः परिद्यूनो विरथो हतवाहनः ।।"}, {"c": "9.31", "n": "10", "i": 46871, "v": "आत्तशस्त्रै रथगतैर्बहुभिः परिवारितः । कथमेकः पदातिः सन्नशस्त्रो योद्धुमुत्सहे ।।"}, {"c": "9.31", "n": "11", "i": 46872, "v": "एकैकेन तु मां यूयं योधयध्वं युधिष्ठिर । न ह्येको बहुभिर्वीरैर्न्याय्यं योधयितुं युधि ।।"}, {"c": "9.31", "n": "12", "i": 46873, "v": "विशेषतो विकवचः श्रान्तश्चापः समाश्रितः । भृशं विक्षतगात्रश्च श्रान्तवाहनसैनिकः ।।"}, {"c": "9.31", "n": "13", "i": 46874, "v": "न मे त्वत्तो भयं राजन्न च पार्थाद्वृकोदरात् । फल्गुनाद्वासुदेवाद्वा पाञ्चालेभ्योऽथ वा पुनः ।।"}, {"c": "9.31", "n": "14", "i": 46875, "v": "यमाभ्यां युयुधानाद्वा ये चान्ये तव सैनिकाः । एकः सर्वानहं क्रुद्धो न तान्योद्धुमिहोत्सहे ।।"}, {"c": "9.31", "n": "15", "i": 46876, "v": "धर्ममूला सतां कीर्तिर्मनुष्याणां जनाधिप । धर्मं चैवेह कीर्तिं च पालयन्प्रब्रवीम्यहम् ।।"}, {"c": "9.31", "n": "16", "i": 46877, "v": "अहमुत्थाय वः सर्वान्प्रतियोत्स्यामि संयुगे । अन्वंशाभ्यागतान्सर्वानृतून्संवत्सरो यथा ।।"}, {"c": "9.31", "n": "17", "i": 46878, "v": "अद्य वः सरथान्साश्वानशस्त्रो विरथोऽपि सन् । नक्षत्राणीव सर्वाणि सविता रात्रिसंक्षये । तेजसा नाशयिष्यामि स्थिरीभवत पाण्डवाः ।।"}, {"c": "9.31", "n": "18", "i": 46879, "v": "अद्यानृण्यं गमिष्यामि क्षत्रियाणां यशस्विनाम् । बाह्लीकद्रोणभीष्माणां कर्णस्य च महात्मनः ।।"}, {"c": "9.31", "n": "19", "i": 46880, "v": "जयद्रथस्य शूरस्य भगदत्तस्य चोभयोः । मद्रराजस्य शल्यस्य भूरिश्रवस एव च ।।"}, {"c": "9.31", "n": "20", "i": 46881, "v": "पुत्राणां भरतश्रेष्ठ शकुनेः सौबलस्य च । मित्राणां सुहृदां चैव बान्धवानां तथैव च ।।"}, {"c": "9.31", "n": "21", "i": 46882, "v": "आनृण्यमद्य गच्छामि हत्वा त्वां भ्रातृभिः सह । एतावदुक्त्वा वचनं विरराम जनाधिपः ।।"}, {"c": "9.31", "t": "युधिष्ठिर उवाच ।"}, {"c": "9.31", "n": "22", "i": 46883, "v": "दिष्ट्या त्वमपि जानीषे क्षत्रधर्मं सुयोधन । दिष्ट्या ते वर्तते बुद्धिर्युद्धायैव महाभुज ।।"}, {"c": "9.31", "n": "23", "i": 46884, "v": "दिष्ट्या शूरोऽसि कौरव्य दिष्ट्या जानासि संगरम् । यस्त्वमेको हि नः सर्वान्संयुगे योद्धुमिच्छसि ।।"}, {"c": "9.31", "n": "24", "i": 46885, "v": "एक एकेन संगम्य यत्ते संमतमायुधम् । तत्त्वमादाय युध्यस्व प्रेक्षकास्ते वयं स्थिताः ।।"}, {"c": "9.31", "n": "25", "i": 46886, "v": "अयमिष्टं च ते कामं वीर भूयो ददाम्यहम् । हत्वैकं भवतो राज्यं हतो वा स्वर्गमाप्नुहि ।।"}, {"c": "9.31", "t": "दुर्योधन उवाच ।"}, {"c": "9.31", "n": "26", "i": 46887, "v": "एकश्चेद्योद्धुमाक्रन्दे वरोऽद्य मम दीयते । आयुधानामियं चापि वृता त्वत्संमते गदा ।।"}, {"c": "9.31", "n": "27", "i": 46888, "v": "भ्रातॄणां भवतामेकः शक्यं मां योऽभिमन्यते । पदातिर्गदया संख्ये स युध्यतु मया सह ।।"}, {"c": "9.31", "n": "28", "i": 46889, "v": "वृत्तानि रथयुद्धानि विचित्राणि पदे पदे । इदमेकं गदायुद्धं भवत्वद्याद्भुतं महत् ।।"}, {"c": "9.31", "n": "29", "i": 46890, "v": "अन्नानामपि पर्यायं कर्तुमिच्छन्ति मानवाः । युद्धानामपि पर्यायो भवत्वनुमते तव ।।"}, {"c": "9.31", "n": "30", "i": 46891, "v": "गदया त्वां महाबाहो विजेष्यामि सहानुजम् । पाञ्चालान्सृञ्जयांश्चैव ये चान्ये तव सैनिकाः ।।"}, {"c": "9.31", "t": "युधिष्ठिर उवाच ।"}, {"c": "9.31", "n": "31", "i": 46892, "v": "उत्तिष्ठोत्तिष्ठ गान्धारे मां योधय सुयोधन । एक एकेन संगम्य संयुगे गदया बली ।।"}, {"c": "9.31", "n": "32", "i": 46893, "v": "पुरुषो भव गान्धारे युध्यस्व सुसमाहितः । अद्य ते जीवितं नास्ति यद्यपि त्वं मनोजवः ।।"}, {"c": "9.31", "t": "संजय उवाच ।"}, {"c": "9.31", "n": "33", "i": 46894, "v": "एतत्स नरशार्दूलो नामृष्यत तवात्मजः । सलिलान्तर्गतः श्वभ्रे महानाग इव श्वसन् ।।"}, {"c": "9.31", "n": "34", "i": 46895, "v": "तथासौ वाक्प्रतोदेन तुद्यमानः पुनः पुनः । वाचं न ममृषे धीमानुत्तमाश्वः कशामिव ।।"}, {"c": "9.31", "n": "35", "i": 46896, "v": "संक्षोभ्य सलिलं वेगाद्गदामादाय वीर्यवान् । अद्रिसारमयीं गुर्वीं काञ्चनाङ्गदभूषणाम् । अन्तर्जलात्समुत्तस्थौ नागेन्द्र इव निःश्वसन् ।।"}, {"c": "9.31", "n": "36", "i": 46897, "v": "स भित्त्वा स्तम्भितं तोयं स्कन्धे कृत्वायसीं गदाम् । उदतिष्ठत पुत्रस्ते प्रतपन्रश्मिमानिव ।।"}, {"c": "9.31", "n": "37", "i": 46898, "v": "ततः शैक्यायसीं गुर्वीं जातरूपपरिष्कृताम् । गदां परामृशद्धीमान्धार्तराष्ट्रो महाबलः ।।"}, {"c": "9.31", "n": "38", "i": 46899, "v": "गदाहस्तं तु तं दृष्ट्वा सशृङ्गमिव पर्वतम् । प्रजानामिव संक्रुद्धं शूलपाणिमवस्थितम् । सगदो भारतो भाति प्रतपन्भास्करो यथा ।।"}, {"c": "9.31", "n": "39", "i": 46900, "v": "तमुत्तीर्णं महाबाहुं गदाहस्तमरिंदमम् । मेनिरे सर्वभूतानि दण्डहस्तमिवान्तकम् ।।"}, {"c": "9.31", "n": "40", "i": 46901, "v": "वज्रहस्तं यथा शक्रं शूलहस्तं यथा हरम् । ददृशुः सर्वपाञ्चालाः पुत्रं तव जनाधिप ।।"}, {"c": "9.31", "n": "41", "i": 46902, "v": "तमुत्तीर्णं तु संप्रेक्ष्य समहृष्यन्त सर्वशः । पाञ्चालाः पाण्डवेयाश्च तेऽन्योन्यस्य तलान्ददुः ।।"}, {"c": "9.31", "n": "42", "i": 46903, "v": "अवहासं तु तं मत्वा पुत्रो दुर्योधनस्तव । उद्वृत्य नयने क्रुद्धो दिधक्षुरिव पाण्डवान् ।।"}, {"c": "9.31", "n": "43", "i": 46904, "v": "त्रिशिखां भ्रुकुटीं कृत्वा संदष्टदशनच्छदः । प्रत्युवाच ततस्तान्वै पाण्डवान्सहकेशवान् ।।"}, {"c": "9.31", "n": "44", "i": 46905, "v": "अवहासस्य वोऽस्याद्य प्रतिवक्तास्मि पाण्डवाः । गमिष्यथ हताः सद्यः सपाञ्चाला यमक्षयम् ।।"}, {"c": "9.31", "n": "45", "i": 46906, "v": "उत्थितस्तु जलात्तस्मात्पुत्रो दुर्योधनस्तव । अतिष्ठत गदापाणी रुधिरेण समुक्षितः ।।"}, {"c": "9.31", "n": "46", "i": 46907, "v": "तस्य शोणितदिग्धस्य सलिलेन समुक्षितम् । शरीरं स्म तदा भाति स्रवन्निव महीधरः ।।"}, {"c": "9.31", "n": "47", "i": 46908, "v": "तमुद्यतगदं वीरं मेनिरे तत्र पाण्डवाः । वैवस्वतमिव क्रुद्धं किंकरोद्यतपाणिनम् ।।"}, {"c": "9.31", "n": "48", "i": 46909, "v": "स मेघनिनदो हर्षान्नदन्निव च गोवृषः । आजुहाव ततः पार्थान्गदया युधि वीर्यवान् ।।"}, {"c": "9.31", "t": "दुर्योधन उवाच ।"}, {"c": "9.31", "n": "49", "i": 46910, "v": "एकैकेन च मां यूयमासीदत युधिष्ठिर । न ह्येको बहुभिर्न्याय्यो वीर योधयितुं युधि ।।"}, {"c": "9.31", "n": "50", "i": 46911, "v": "न्यस्तवर्मा विशेषेण श्रान्तश्चाप्सु परिप्लुतः । भृशं विक्षतगात्रश्च हतवाहनसैनिकः ।।"}, {"c": "9.31", "t": "युधिष्ठिर उवाच ।"}, {"c": "9.31", "n": "51", "i": 46912, "v": "नाभूदियं तव प्रज्ञा कथमेवं सुयोधन । यदाभिमन्युं बहवो जघ्नुर्युधि महारथाः ।।"}, {"c": "9.31", "n": "52", "i": 46913, "v": "आमुञ्च कवचं वीर मूर्धजान्यमयस्व च । यच्चान्यदपि ते नास्ति तदप्यादत्स्व भारत । इममेकं च ते कामं वीर भूयो ददाम्यहम् ।।"}, {"c": "9.31", "n": "53", "i": 46914, "v": "पञ्चानां पाण्डवेयानां येन योद्धुमिहेच्छसि । तं हत्वा वै भवान्राजा हतो वा स्वर्गमाप्नुहि । ऋते च जीविताद्वीर युद्धे किं कुर्म ते प्रियम् ।।"}, {"c": "9.31", "t": "संजय उवाच ।"}, {"c": "9.31", "n": "54", "i": 46915, "v": "ततस्तव सुतो राजन्वर्म जग्राह काञ्चनम् । विचित्रं च शिरस्त्राणं जाम्बूनदपरिष्कृतम् ।।"}, {"c": "9.31", "n": "55", "i": 46916, "v": "सोऽवबद्धशिरस्त्राणः शुभकाञ्चनवर्मभृत् । रराज राजन्पुत्रस्ते काञ्चनः शैलराडिव ।।"}, {"c": "9.31", "n": "56", "i": 46917, "v": "संनद्धः स गदी राजन्सज्जः संग्राममूर्धनि । अब्रवीत्पाण्डवान्सर्वान्पुत्रो दुर्योधनस्तव ।।"}, {"c": "9.31", "n": "57", "i": 46918, "v": "भ्रातॄणां भवतामेको युध्यतां गदया मया । सहदेवेन वा योत्स्ये भीमेन नकुलेन वा ।।"}, {"c": "9.31", "n": "58", "i": 46919, "v": "अथ वा फल्गुनेनाद्य त्वया वा भरतर्षभ । योत्स्येऽहं संगरं प्राप्य विजेष्ये च रणाजिरे ।।"}, {"c": "9.31", "n": "59", "i": 46920, "v": "अहमद्य गमिष्यामि वैरस्यान्तं सुदुर्गमम् । गदया पुरुषव्याघ्र हेमपट्टविनद्धया ।।"}, {"c": "9.31", "n": "60", "i": 46921, "v": "गदायुद्धे न मे कश्चित्सदृशोऽस्तीति चिन्तय । गदया वो हनिष्यामि सर्वानेव समागतान् । गृह्णातु स गदां यो वै युध्यतेऽद्य मया सह ।।"}, {"c": "9.32", "t": "संजय उवाच ।"}, {"c": "9.32", "n": "1", "i": 46922, "v": "एवं दुर्योधने राजन्गर्जमाने मुहुर्मुहुः । युधिष्ठिरस्य संक्रुद्धो वासुदेवोऽब्रवीदिदम् ।।"}, {"c": "9.32", "n": "2", "i": 46923, "v": "यदि नाम ह्ययं युद्धे वरयेत्त्वां युधिष्ठिर । अर्जुनं नकुलं वापि सहदेवमथापि वा ।।"}, {"c": "9.32", "n": "3", "i": 46924, "v": "किमिदं साहसं राजंस्त्वया व्याहृतमीदृशम् । एकमेव निहत्याजौ भव राजा कुरुष्विति ।।"}, {"c": "9.32", "n": "4", "i": 46925, "v": "एतेन हि कृता योग्या वर्षाणीह त्रयोदश । आयसे पुरुषे राजन्भीमसेनजिघांसया ।।"}, {"c": "9.32", "n": "5", "i": 46926, "v": "कथं नाम भवेत्कार्यमस्माभिर्भरतर्षभ । साहसं कृतवांस्त्वं तु ह्यनुक्रोशान्नृपोत्तम ।।"}, {"c": "9.32", "n": "6", "i": 46927, "v": "नान्यमस्यानुपश्यामि प्रतियोद्धारमाहवे । ऋते वृकोदरात्पार्थात्स च नातिकृतश्रमः ।।"}, {"c": "9.32", "n": "7", "i": 46928, "v": "तदिदं द्यूतमारब्धं पुनरेव यथा पुरा । विषमं शकुनेश्चैव तव चैव विशां पते ।।"}, {"c": "9.32", "n": "8", "i": 46929, "v": "बली भीमः समर्थश्च कृती राजा सुयोधनः । बलवान्वा कृती वेति कृती राजन्विशिष्यते ।।"}, {"c": "9.32", "n": "9", "i": 46930, "v": "सोऽयं राजंस्त्वया शत्रुः समे पथि निवेशितः । न्यस्तश्चात्मा सुविषमे कृच्छ्रमापादिता वयम् ।।"}, {"c": "9.32", "n": "10", "i": 46931, "v": "को नु सर्वान्विनिर्जित्य शत्रूनेकेन वैरिणा । पणित्वा चैकपाणेन रोचयेदेवमाहवम् ।।"}, {"c": "9.32", "n": "11", "i": 46932, "v": "न हि पश्यामि तं लोके गदाहस्तं नरोत्तमम् । युध्येद्दुर्योधनं संख्ये कृतित्वाद्धि विशेषयेत् ।।"}, {"c": "9.32", "n": "12", "i": 46933, "v": "फल्गुनं वा भवन्तं वा माद्रीपुत्रावथापि वा । न समर्थानहं मन्ये गदाहस्तस्य संयुगे ।।"}, {"c": "9.32", "n": "13", "i": 46934, "v": "स कथं वदसे शत्रुं युध्यस्व गदयेति ह । एकं च नो निहत्याजौ भव राजेति भारत ।।"}, {"c": "9.32", "n": "14", "i": 46935, "v": "वृकोदरं समासाद्य संशयो विजये हि नः । न्यायतो युध्यमानानां कृती ह्येष महाबलः ।।"}, {"c": "9.32", "t": "भीम उवाच ।"}, {"c": "9.32", "n": "15", "i": 46936, "v": "मधुसूदन मा कार्षीर्विषादं यदुनन्दन । अद्य पारं गमिष्यामि वैरस्य भृशदुर्गमम् ।।"}, {"c": "9.32", "n": "16", "i": 46937, "v": "अहं सुयोधनं संख्ये हनिष्यामि न संशयः । विजयो वै ध्रुवं कृष्ण धर्मराजस्य दृश्यते ।।"}, {"c": "9.32", "n": "17", "i": 46938, "v": "अध्यर्धेन गुणेनेयं गदा गुरुतरी मम । न तथा धार्तराष्ट्रस्य मा कार्षीर्माधव व्यथाम् ।।"}, {"c": "9.32", "n": "18", "i": 46939, "v": "सामरानपि लोकांस्त्रीन्नानाशस्त्रधरान्युधि । योधयेयं रणे हृष्टः किमुताद्य सुयोधनम् ।।"}, {"c": "9.32", "t": "संजय उवाच ।"}, {"c": "9.32", "n": "19", "i": 46940, "v": "तथा संभाषमाणं तु वासुदेवो वृकोदरम् । हृष्टः संपूजयामास वचनं चेदमब्रवीत् ।।"}, {"c": "9.32", "n": "20", "i": 46941, "v": "त्वामाश्रित्य महाबाहो धर्मराजो युधिष्ठिरः । निहतारिः स्वकां दीप्तां श्रियं प्राप्तो न संशयः ।।"}, {"c": "9.32", "n": "21", "i": 46942, "v": "त्वया विनिहताः सर्वे धृतराष्ट्रसुता रणे । राजानो राजपुत्राश्च नागाश्च विनिपातिताः ।।"}, {"c": "9.32", "n": "22", "i": 46943, "v": "कलिङ्गा मागधाः प्राच्या गान्धाराः कुरवस्तथा । त्वामासाद्य महायुद्धे निहताः पाण्डुनन्दन ।।"}, {"c": "9.32", "n": "23", "i": 46944, "v": "हत्वा दुर्योधनं चापि प्रयच्छोर्वीं ससागराम् । धर्मराजाय कौन्तेय यथा विष्णुः शचीपतेः ।।"}, {"c": "9.32", "n": "24", "i": 46945, "v": "त्वां च प्राप्य रणे पापो धार्तराष्ट्रो विनङ्क्ष्यति । त्वमस्य सक्थिनी भङ्क्त्वा प्रतिज्ञां पारयिष्यसि ।।"}, {"c": "9.32", "n": "25", "i": 46946, "v": "यत्नेन तु सदा पार्थ योद्धव्यो धृतराष्ट्रजः । कृती च बलवांश्चैव युद्धशौण्डश्च नित्यदा ।।"}, {"c": "9.32", "n": "26", "i": 46947, "v": "ततस्तु सात्यकी राजन्पूजयामास पाण्डवम् । विविधाभिश्च तां वाग्भिः पूजयामास माधवः ।।"}, {"c": "9.32", "n": "27", "i": 46948, "v": "पाञ्चालाः पाण्डवेयाश्च धर्मराजपुरोगमाः । तद्वचो भीमसेनस्य सर्व एवाभ्यपूजयन् ।।"}, {"c": "9.32", "n": "28", "i": 46949, "v": "ततो भीमबलो भीमो युधिष्ठिरमथाब्रवीत् । सृञ्जयैः सह तिष्ठन्तं तपन्तमिव भास्करम् ।।"}, {"c": "9.32", "n": "29", "i": 46950, "v": "अहमेतेन संगम्य संयुगे योद्धुमुत्सहे । न हि शक्तो रणे जेतुं मामेष पुरुषाधमः ।।"}, {"c": "9.32", "n": "30", "i": 46951, "v": "अद्य क्रोधं विमोक्ष्यामि निहितं हृदये भृशम् । सुयोधने धार्तराष्ट्रे खाण्डवेऽग्निमिवार्जुनः ।।"}, {"c": "9.32", "n": "31", "i": 46952, "v": "शल्यमद्योद्धरिष्यामि तव पाण्डव हृच्छयम् । निहत्य गदया पापमद्य राजन्सुखी भव ।।"}, {"c": "9.32", "n": "32", "i": 46953, "v": "अद्य कीर्तिमयीं मालां प्रतिमोक्ष्ये तवानघ । प्राणाञ्श्रियं च राज्यं च मोक्ष्यतेऽद्य सुयोधनः ।।"}, {"c": "9.32", "n": "33", "i": 46954, "v": "राजा च धृतराष्ट्रोऽद्य श्रुत्वा पुत्रं मया हतम् । स्मरिष्यत्यशुभं कर्म यत्तच्छकुनिबुद्धिजम् ।।"}, {"c": "9.32", "n": "34", "i": 46955, "v": "इत्युक्त्वा भरतश्रेष्ठो गदामुद्यम्य वीर्यवान् । उदतिष्ठत युद्धाय शक्रो वृत्रमिवाह्वयन् ।।"}, {"c": "9.32", "n": "35", "i": 46956, "v": "तमेकाकिनमासाद्य धार्तराष्ट्रं महाबलम् । निर्यूथमिव मातङ्गं समहृष्यन्त पाण्डवाः ।।"}, {"c": "9.32", "n": "36", "i": 46957, "v": "तमुद्यतगदं दृष्ट्वा कैलासमिव शृङ्गिणम् । भीमसेनस्तदा राजन्दुर्योधनमथाब्रवीत् ।।"}, {"c": "9.32", "n": "37", "i": 46958, "v": "राज्ञापि धृतराष्ट्रेण त्वया चास्मासु यत्कृतम् । स्मर तद्दुष्कृतं कर्म यद्वृत्तं वारणावते ।।"}, {"c": "9.32", "n": "38", "i": 46959, "v": "द्रौपदी च परिक्लिष्टा सभामध्ये रजस्वला । द्यूते यद्विजितो राजा शकुनेर्बुद्धिनिश्चयात् ।।"}, {"c": "9.32", "n": "39", "i": 46960, "v": "यानि चान्यानि दुष्टात्मन्पापानि कृतवानसि । अनागःसु च पार्थेषु तस्य पश्य महत्फलम् ।।"}, {"c": "9.32", "n": "40", "i": 46961, "v": "त्वत्कृते निहतः शेते शरतल्पे महायशाः । गाङ्गेयो भरतश्रेष्ठः सर्वेषां नः पितामहः ।।"}, {"c": "9.32", "n": "41", "i": 46962, "v": "हतो द्रोणश्च कर्णश्च हतः शल्यः प्रतापवान् । वैरस्य चादिकर्तासौ शकुनिर्निहतो युधि ।।"}, {"c": "9.32", "n": "42", "i": 46963, "v": "भ्रातरस्ते हताः शूराः पुत्राश्च सहसैनिकाः । राजानश्च हताः शूराः समरेष्वनिवर्तिनः ।।"}, {"c": "9.32", "n": "43", "i": 46964, "v": "एते चान्ये च निहता बहवः क्षत्रियर्षभाः । प्रातिकामी तथा पापो द्रौपद्याः क्लेशकृद्धतः ।।"}, {"c": "9.32", "n": "44", "i": 46965, "v": "अवशिष्टस्त्वमेवैकः कुलघ्नोऽधमपूरुषः । त्वामप्यद्य हनिष्यामि गदया नात्र संशयः ।।"}, {"c": "9.32", "n": "45", "i": 46966, "v": "अद्य तेऽहं रणे दर्पं सर्वं नाशयिता नृप । राज्याशां विपुलां राजन्पाण्डवेषु च दुष्कृतम् ।।"}, {"c": "9.32", "t": "दुर्योधन उवाच ।"}, {"c": "9.32", "n": "46", "i": 46967, "v": "किं कत्थितेन बहुधा युध्यस्वाद्य मया सह । अद्य तेऽहं विनेष्यामि युद्धश्रद्धां वृकोदर ।।"}, {"c": "9.32", "n": "47", "i": 46968, "v": "किं न पश्यसि मां पाप गदायुद्धे व्यवस्थितम् । हिमवच्छिखराकारां प्रगृह्य महतीं गदाम् ।।"}, {"c": "9.32", "n": "48", "i": 46969, "v": "गदिनं कोऽद्य मां पाप जेतुमुत्सहते रिपुः । न्यायतो युध्यमानस्य देवेष्वपि पुरंदरः ।।"}, {"c": "9.32", "n": "49", "i": 46970, "v": "मा वृथा गर्ज कौन्तेय शारदाभ्रमिवाजलम् । दर्शयस्व बलं युद्धे यावत्तत्तेऽद्य विद्यते ।।"}, {"c": "9.32", "n": "50", "i": 46971, "v": "तस्य तद्वचनं श्रुत्वा पाञ्चालाः सहसृञ्जयाः । सर्वे संपूजयामासुस्तद्वचो विजिगीषवः ।।"}, {"c": "9.32", "n": "51", "i": 46972, "v": "तं मत्तमिव मातङ्गं तलशब्देन मानवाः । भूयः संहर्षयामासू राजन्दुर्योधनं नृपम् ।।"}, {"c": "9.32", "n": "52", "i": 46973, "v": "बृंहन्ति कुञ्जरास्तत्र हया हेषन्ति चासकृत् । शस्त्राणि संप्रदीप्यन्ते पाण्डवानां जयैषिणाम् ।।"}, {"c": "9.33", "t": "संजय उवाच ।"}, {"c": "9.33", "n": "1", "i": 46974, "v": "तस्मिन्युद्धे महाराज संप्रवृत्ते सुदारुणे । उपविष्टेषु सर्वेषु पाण्डवेषु महात्मसु ।।"}, {"c": "9.33", "n": "2", "i": 46975, "v": "ततस्तालध्वजो रामस्तयोर्युद्ध उपस्थिते । श्रुत्वा तच्छिष्ययो राजन्नाजगाम हलायुधः ।।"}, {"c": "9.33", "n": "3", "i": 46976, "v": "तं दृष्ट्वा परमप्रीताः पूजयित्वा नराधिपाः । शिष्ययोः कौशलं युद्धे पश्य रामेति चाब्रुवन् ।।"}, {"c": "9.33", "n": "4", "i": 46977, "v": "अब्रवीच्च तदा रामो दृष्ट्वा कृष्णं च पाण्डवम् । दुर्योधनं च कौरव्यं गदापाणिमवस्थितम् ।।"}, {"c": "9.33", "n": "5", "i": 46978, "v": "चत्वारिंशदहान्यद्य द्वे च मे निःसृतस्य वै । पुष्येण संप्रयातोऽस्मि श्रवणे पुनरागतः । शिष्ययोर्वै गदायुद्धं द्रष्टुकामोऽस्मि माधव ।।"}, {"c": "9.33", "n": "6", "i": 46979, "v": "ततो युधिष्ठिरो राजा परिष्वज्य हलायुधम् । स्वागतं कुशलं चास्मै पर्यपृच्छद्यथातथम् ।।"}, {"c": "9.33", "n": "7", "i": 46980, "v": "कृष्णौ चापि महेष्वासावभिवाद्य हलायुधम् । सस्वजाते परिप्रीतौ प्रियमाणौ यशस्विनौ ।।"}, {"c": "9.33", "n": "8", "i": 46981, "v": "माद्रीपुत्रौ तथा शूरौ द्रौपद्याः पञ्च चात्मजाः । अभिवाद्य स्थिता राजन्रौहिणेयं महाबलम् ।।"}, {"c": "9.33", "n": "9", "i": 46982, "v": "भीमसेनोऽथ बलवान्पुत्रस्तव जनाधिप । तथैव चोद्यतगदौ पूजयामासतुर्बलम् ।।"}, {"c": "9.33", "n": "10", "i": 46983, "v": "स्वागतेन च ते तत्र प्रतिपूज्य पुनः पुनः । पश्य युद्धं महाबाहो इति ते राममब्रुवन् । एवमूचुर्महात्मानं रौहिणेयं नराधिपाः ।।"}, {"c": "9.33", "n": "11", "i": 46984, "v": "परिष्वज्य तदा रामः पाण्डवान्सृञ्जयानपि । अपृच्छत्कुशलं सर्वान्पाण्डवांश्चामितौजसः । तथैव ते समासाद्य पप्रच्छुस्तमनामयम् ।।"}, {"c": "9.33", "n": "12", "i": 46985, "v": "प्रत्यभ्यर्च्य हली सर्वान्क्षत्रियांश्च महामनाः । कृत्वा कुशलसंयुक्तां संविदं च यथावयः ।।"}, {"c": "9.33", "n": "13", "i": 46986, "v": "जनार्दनं सात्यकिं च प्रेम्णा स परिषस्वजे । मूर्ध्नि चैतावुपाघ्राय कुशलं पर्यपृच्छत ।।"}, {"c": "9.33", "n": "14", "i": 46987, "v": "तौ चैनं विधिवद्राजन्पूजयामासतुर्गुरुम् । ब्रह्माणमिव देवेशमिन्द्रोपेन्द्रौ मुदा युतौ ।।"}, {"c": "9.33", "n": "15", "i": 46988, "v": "ततोऽब्रवीद्धर्मसुतो रौहिणेयमरिंदमम् । इदं भ्रात्रोर्महायुद्धं पश्य रामेति भारत ।।"}, {"c": "9.33", "n": "16", "i": 46989, "v": "तेषां मध्ये महाबाहुः श्रीमान्केशवपूर्वजः । न्यविशत्परमप्रीतः पूज्यमानो महारथैः ।।"}, {"c": "9.33", "n": "17", "i": 46990, "v": "स बभौ राजमध्यस्थो नीलवासाः सितप्रभः । दिवीव नक्षत्रगणैः परिकीर्णो निशाकरः ।।"}, {"c": "9.33", "n": "18", "i": 46991, "v": "ततस्तयोः संनिपातस्तुमुलो रोमहर्षणः । आसीदन्तकरो राजन्वैरस्य तव पुत्रयोः ।।"}, {"c": "9.34", "t": "जनमेजय उवाच ।"}, {"c": "9.34", "n": "1", "i": 46992, "v": "पूर्वमेव यदा रामस्तस्मिन्युद्ध उपस्थिते । आमन्त्र्य केशवं यातो वृष्णिभिः सहितः प्रभुः ।।"}, {"c": "9.34", "n": "2", "i": 46993, "v": "साहाय्यं धार्तराष्ट्रस्य न च कर्तास्मि केशव । न चैव पाण्डुपुत्राणां गमिष्यामि यथागतम् ।।"}, {"c": "9.34", "n": "3", "i": 46994, "v": "एवमुक्त्वा तदा रामो यातः शत्रुनिबर्हणः । तस्य चागमनं भूयो ब्रह्मञ्शंसितुमर्हसि ।।"}, {"c": "9.34", "n": "4", "i": 46995, "v": "आख्याहि मे विस्तरतः कथं राम उपस्थितः । कथं च दृष्टवान्युद्धं कुशलो ह्यसि सत्तम ।।"}, {"c": "9.34", "t": "वैशंपायन उवाच ।"}, {"c": "9.34", "n": "5", "i": 46996, "v": "उपप्लव्ये निविष्टेषु पाण्डवेषु महात्मसु । प्रेषितो धृतराष्ट्रस्य समीपं मधुसूदनः । शमं प्रति महाबाहो हितार्थं सर्वदेहिनाम् ।।"}, {"c": "9.34", "n": "6", "i": 46997, "v": "स गत्वा हास्तिनपुरं धृतराष्ट्रं समेत्य च । उक्तवान्वचनं तथ्यं हितं चैव विशेषतः । न च तत्कृतवान्राजा यथाख्यातं हि ते पुरा ।।"}, {"c": "9.34", "n": "7", "i": 46998, "v": "अनवाप्य शमं तत्र कृष्णः पुरुषसत्तमः । आगच्छत महाबाहुरुपप्लव्यं जनाधिप ।।"}, {"c": "9.34", "n": "8", "i": 46999, "v": "ततः प्रत्यागतः कृष्णो धार्तराष्ट्रविसर्जितः । अक्रियायां नरव्याघ्र पाण्डवानिदमब्रवीत् ।।"}, {"c": "9.34", "n": "9", "i": 47000, "v": "न कुर्वन्ति वचो मह्यं कुरवः कालचोदिताः । निर्गच्छध्वं पाण्डवेयाः पुष्येण सहिता मया ।।"}, {"c": "9.34", "n": "10", "i": 47001, "v": "ततो विभज्यमानेषु बलेषु बलिनां वरः । प्रोवाच भ्रातरं कृष्णं रौहिणेयो महामनाः ।।"}, {"c": "9.34", "n": "11", "i": 47002, "v": "तेषामपि महाबाहो साहाय्यं मधुसूदन । क्रियतामिति तत्कृष्णो नास्य चक्रे वचस्तदा ।।"}, {"c": "9.34", "n": "12", "i": 47003, "v": "ततो मन्युपरीतात्मा जगाम यदुनन्दनः । तीर्थयात्रां हलधरः सरस्वत्यां महायशाः । मैत्रे नक्षत्रयोगे स्म सहितः सर्वयादवैः ।।"}, {"c": "9.34", "n": "13", "i": 47004, "v": "आश्रयामास भोजस्तु दुर्योधनमरिंदमः । युयुधानेन सहितो वासुदेवस्तु पाण्डवान् ।।"}, {"c": "9.34", "n": "14", "i": 47005, "v": "रौहिणेये गते शूरे पुष्येण मधुसूदनः । पाण्डवेयान्पुरस्कृत्य ययावभिमुखः कुरून् ।।"}, {"c": "9.34", "n": "15", "i": 47006, "v": "गच्छन्नेव पथिस्थस्तु रामः प्रेष्यानुवाच ह । संभारांस्तीर्थयात्रायां सर्वोपकरणानि च । आनयध्वं द्वारकाया अग्नीन्वै याजकांस्तथा ।।"}, {"c": "9.34", "n": "16", "i": 47007, "v": "सुवर्णं रजतं चैव धेनूर्वासांसि वाजिनः । कुञ्जरांश्च रथांश्चैव खरोष्ट्रं वाहनानि च । क्षिप्रमानीयतां सर्वं तीर्थहेतोः परिच्छदम् ।।"}, {"c": "9.34", "n": "17", "i": 47008, "v": "प्रतिस्रोतः सरस्वत्या गच्छध्वं शीघ्रगामिनः । ऋत्विजश्चानयध्वं वै शतशश्च द्विजर्षभान् ।।"}, {"c": "9.34", "n": "18", "i": 47009, "v": "एवं संदिश्य तु प्रेष्यान्बलदेवो महाबलः । तीर्थयात्रां ययौ राजन्कुरूणां वैशसे तदा । सरस्वतीं प्रतिस्रोतः समुद्रादभिजग्मिवान् ।।"}, {"c": "9.34", "n": "19", "i": 47010, "v": "ऋत्विग्भिश्च सुहृद्भिश्च तथान्यैर्द्विजसत्तमैः । रथैर्गजैस्तथाश्वैश्च प्रेष्यैश्च भरतर्षभ । गोखरोष्ट्रप्रयुक्तैश्च यानैश्च बहुभिर्वृतः ।।"}, {"c": "9.34", "n": "20", "i": 47011, "v": "श्रान्तानां क्लान्तवपुषां शिशूनां विपुलायुषाम् । तानि यानानि देशेषु प्रतीक्ष्यन्ते स्म भारत । बुभुक्षितानामर्थाय कॢप्तमन्नं समन्ततः ।।"}, {"c": "9.34", "n": "21", "i": 47012, "v": "यो यो यत्र द्विजो भोक्तुं कामं कामयते तदा । तस्य तस्य तु तत्रैवमुपजह्रुस्तदा नृप ।।"}, {"c": "9.34", "n": "22", "i": 47013, "v": "तत्र स्थिता नरा राजन्रौहिणेयस्य शासनात् । भक्ष्यपेयस्य कुर्वन्ति राशींस्तत्र समन्ततः ।।"}, {"c": "9.34", "n": "23", "i": 47014, "v": "वासांसि च महार्हाणि पर्यङ्कास्तरणानि च । पूजार्थं तत्र कॢप्तानि विप्राणां सुखमिच्छताम् ।।"}, {"c": "9.34", "n": "24", "i": 47015, "v": "यत्र यः स्वपते विप्रः क्षत्रियो वापि भारत । तत्र तत्र तु तस्यैव सर्वं कॢप्तमदृश्यत ।।"}, {"c": "9.34", "n": "25", "i": 47016, "v": "यथासुखं जनः सर्वस्तिष्ठते याति वा तदा । यातुकामस्य यानानि पानानि तृषितस्य च ।।"}, {"c": "9.34", "n": "26", "i": 47017, "v": "बुभुक्षितस्य चान्नानि स्वादूनि भरतर्षभ । उपजह्रुर्नरास्तत्र वस्त्राण्याभरणानि च ।।"}, {"c": "9.34", "n": "27", "i": 47018, "v": "स पन्थाः प्रबभौ राजन्सर्वस्यैव सुखावहः । स्वर्गोपमस्तदा वीर नराणां तत्र गच्छताम् ।।"}, {"c": "9.34", "n": "28", "i": 47019, "v": "नित्यप्रमुदितोपेतः स्वादुभक्षः शुभान्वितः । विपण्यापणपण्यानां नानाजनशतैर्वृतः । नानाद्रुमलतोपेतो नानारत्नविभूषितः ।।"}, {"c": "9.34", "n": "29", "i": 47020, "v": "ततो महात्मा नियमे स्थितात्मा; पुण्येषु तीर्थेषु वसूनि राजन् । ददौ द्विजेभ्यः क्रतुदक्षिणाश्च; यदुप्रवीरो हलभृत्प्रतीतः ।।"}, {"c": "9.34", "n": "30", "i": 47021, "v": "दोग्ध्रीश्च धेनूश्च सहस्रशो वै; सुवाससः काञ्चनबद्धशृङ्गीः । हयांश्च नानाविधदेशजाता;न्यानानि दासीश्च तथा द्विजेभ्यः ।।"}, {"c": "9.34", "n": "31", "i": 47022, "v": "रत्नानि मुक्तामणिविद्रुमं च; शृङ्गीसुवर्णं रजतं च शुभ्रम् । अयस्मयं ताम्रमयं च भाण्डं; ददौ द्विजातिप्रवरेषु रामः ।।"}, {"c": "9.34", "n": "32", "i": 47023, "v": "एवं स वित्तं प्रददौ महात्मा; सरस्वतीतीर्थवरेषु भूरि । ययौ क्रमेणाप्रतिमप्रभाव;स्ततः कुरुक्षेत्रमुदारवृत्तः ।।"}, {"c": "9.34", "t": "जनमेजय उवाच ।"}, {"c": "9.34", "n": "33", "i": 47024, "v": "सारस्वतानां तीर्थानां गुणोत्पत्तिं वदस्व मे । फलं च द्विपदां श्रेष्ठ कर्मनिर्वृत्तिमेव च ।।"}, {"c": "9.34", "n": "34", "i": 47025, "v": "यथाक्रमं च भगवंस्तीर्थानामनुपूर्वशः । ब्रह्मन्ब्रह्मविदां श्रेष्ठ परं कौतूहलं हि मे ।।"}, {"c": "9.34", "t": "वैशंपायन उवाच ।"}, {"c": "9.34", "n": "35", "i": 47026, "v": "तीर्थानां विस्तरं राजन्गुणोत्पत्तिं च सर्वशः । मयोच्यमानां शृणु वै पुण्यां राजेन्द्र कृत्स्नशः ।।"}, {"c": "9.34", "n": "36", "i": 47027, "v": "पूर्वं महाराज यदुप्रवीर; ऋत्विक्सुहृद्विप्रगणैश्च सार्धम् । पुण्यं प्रभासं समुपाजगाम; यत्रोडुराड्यक्ष्मणा क्लिश्यमानः ।।"}, {"c": "9.34", "n": "37", "i": 47028, "v": "विमुक्तशापः पुनराप्य तेजः; सर्वं जगद्भासयते नरेन्द्र । एवं तु तीर्थप्रवरं पृथिव्यां; प्रभासनात्तस्य ततः प्रभासः ।।"}, {"c": "9.34", "t": "जनमेजय उवाच ।"}, {"c": "9.34", "n": "38", "i": 47029, "v": "किमर्थं भगवान्सोमो यक्ष्मणा समगृह्यत । कथं च तीर्थप्रवरे तस्मिंश्चन्द्रो न्यमज्जत ।।"}, {"c": "9.34", "n": "39", "i": 47030, "v": "कथमाप्लुत्य तस्मिंस्तु पुनराप्यायितः शशी । एतन्मे सर्वमाचक्ष्व विस्तरेण महामुने ।।"}, {"c": "9.34", "t": "वैशंपायन उवाच ।"}, {"c": "9.34", "n": "40", "i": 47031, "v": "दक्षस्य तनया यास्ताः प्रादुरासन्विशां पते । स सप्तविंशतिं कन्या दक्षः सोमाय वै ददौ ।।"}, {"c": "9.34", "n": "41", "i": 47032, "v": "नक्षत्रयोगनिरताः संख्यानार्थं च भारत । पत्न्यो वै तस्य राजेन्द्र सोमस्य शुभलक्षणाः ।।"}, {"c": "9.34", "n": "42", "i": 47033, "v": "तास्तु सर्वा विशालाक्ष्यो रूपेणाप्रतिमा भुवि । अत्यरिच्यत तासां तु रोहिणी रूपसंपदा ।।"}, {"c": "9.34", "n": "43", "i": 47034, "v": "ततस्तस्यां स भगवान्प्रीतिं चक्रे निशाकरः । सास्य हृद्या बभूवाथ तस्मात्तां बुभुजे सदा ।।"}, {"c": "9.34", "n": "44", "i": 47035, "v": "पुरा हि सोमो राजेन्द्र रोहिण्यामवसच्चिरम् । ततोऽस्य कुपितान्यासन्नक्षत्राणि महात्मनः ।।"}, {"c": "9.34", "n": "45", "i": 47036, "v": "ता गत्वा पितरं प्राहुः प्रजापतिमतन्द्रिताः । सोमो वसति नास्मासु रोहिणीं भजते सदा ।।"}, {"c": "9.34", "n": "46", "i": 47037, "v": "ता वयं सहिताः सर्वास्त्वत्सकाशे प्रजेश्वर । वत्स्यामो नियताहारास्तपश्चरणतत्पराः ।।"}, {"c": "9.34", "n": "47", "i": 47038, "v": "श्रुत्वा तासां तु वचनं दक्षः सोममथाब्रवीत् । समं वर्तस्व भार्यासु मा त्वाधर्मो महान्स्पृशेत् ।।"}, {"c": "9.34", "n": "48", "i": 47039, "v": "ताश्च सर्वाब्रवीद्दक्षो गच्छध्वं सोममन्तिकात् । समं वत्स्यति सर्वासु चन्द्रमा मम शासनात् ।।"}, {"c": "9.34", "n": "49", "i": 47040, "v": "विसृष्टास्तास्तदा जग्मुः शीतांशुभवनं तदा । तथापि सोमो भगवान्पुनरेव महीपते । रोहिणीं निवसत्येव प्रीयमाणो मुहुर्मुहुः ।।"}, {"c": "9.34", "n": "50", "i": 47041, "v": "ततस्ताः सहिताः सर्वा भूयः पितरमब्रुवन् । तव शुश्रूषणे युक्ता वत्स्यामो हि तवाश्रमे । सोमो वसति नास्मासु नाकरोद्वचनं तव ।।"}, {"c": "9.34", "n": "51", "i": 47042, "v": "तासां तद्वचनं श्रुत्वा दक्षः सोममथाब्रवीत् । समं वर्तस्व भार्यासु मा त्वां शप्स्ये विरोचन ।।"}, {"c": "9.34", "n": "52", "i": 47043, "v": "अनादृत्य तु तद्वाक्यं दक्षस्य भगवाञ्शशी । रोहिण्या सार्धमवसत्ततस्ताः कुपिताः पुनः ।।"}, {"c": "9.34", "n": "53", "i": 47044, "v": "गत्वा च पितरं प्राहुः प्रणम्य शिरसा तदा । सोमो वसति नास्मासु तस्मान्नः शरणं भव ।।"}, {"c": "9.34", "n": "54", "i": 47045, "v": "रोहिण्यामेव भगवन्सदा वसति चन्द्रमाः । तस्मान्नस्त्राहि सर्वा वै यथा नः सोम आविशेत् ।।"}, {"c": "9.34", "n": "55", "i": 47046, "v": "तच्छ्रुत्वा भगवान्क्रुद्धो यक्ष्माणं पृथिवीपते । ससर्ज रोषात्सोमाय स चोडुपतिमाविशत् ।।"}, {"c": "9.34", "n": "56", "i": 47047, "v": "स यक्ष्मणाभिभूतात्माक्षीयताहरहः शशी । यत्नं चाप्यकरोद्राजन्मोक्षार्थं तस्य यक्ष्मणः ।।"}, {"c": "9.34", "n": "57", "i": 47048, "v": "इष्ट्वेष्टिभिर्महाराज विविधाभिर्निशाकरः । न चामुच्यत शापाद्वै क्षयं चैवाभ्यगच्छत ।।"}, {"c": "9.34", "n": "58", "i": 47049, "v": "क्षीयमाणे ततः सोमे ओषध्यो न प्रजज्ञिरे । निरास्वादरसाः सर्वा हतवीर्याश्च सर्वशः ।।"}, {"c": "9.34", "n": "59", "i": 47050, "v": "ओषधीनां क्षये जाते प्राणिनामपि संक्षयः । कृशाश्चासन्प्रजाः सर्वाः क्षीयमाणे निशाकरे ।।"}, {"c": "9.34", "n": "60", "i": 47051, "v": "ततो देवाः समागम्य सोममूचुर्महीपते । किमिदं भवतो रूपमीदृशं न प्रकाशते ।।"}, {"c": "9.34", "n": "61", "i": 47052, "v": "कारणं ब्रूहि नः सर्वं येनेदं ते महद्भयम् । श्रुत्वा तु वचनं त्वत्तो विधास्यामस्ततो वयम् ।।"}, {"c": "9.34", "n": "62", "i": 47053, "v": "एवमुक्तः प्रत्युवाच सर्वांस्ताञ्शशलक्षणः । शापं च कारणं चैव यक्ष्माणं च तथात्मनः ।।"}, {"c": "9.34", "n": "63", "i": 47054, "v": "देवास्तस्य वचः श्रुत्वा गत्वा दक्षमथाब्रुवन् । प्रसीद भगवन्सोमे शापश्चैष निवर्त्यताम् ।।"}, {"c": "9.34", "n": "64", "i": 47055, "v": "असौ हि चन्द्रमाः क्षीणः किंचिच्छेषो हि लक्ष्यते । क्षयाच्चैवास्य देवेश प्रजाश्चापि गताः क्षयम् ।।"}, {"c": "9.34", "n": "65", "i": 47056, "v": "वीरुदोषधयश्चैव बीजानि विविधानि च । तथा वयं लोकगुरो प्रसादं कर्तुमर्हसि ।।"}, {"c": "9.34", "n": "66", "i": 47057, "v": "एवमुक्तस्तदा चिन्त्य प्राह वाक्यं प्रजापतिः । नैतच्छक्यं मम वचो व्यावर्तयितुमन्यथा । हेतुना तु महाभागा निवर्तिष्यति केनचित् ।।"}, {"c": "9.34", "n": "67", "i": 47058, "v": "समं वर्ततु सर्वासु शशी भार्यासु नित्यशः । सरस्वत्या वरे तीर्थे उन्मज्जञ्शशलक्षणः । पुनर्वर्धिष्यते देवास्तद्वै सत्यं वचो मम ।।"}, {"c": "9.34", "n": "68", "i": 47059, "v": "मासार्धं च क्षयं सोमो नित्यमेव गमिष्यति । मासार्धं च सदा वृद्धिं सत्यमेतद्वचो मम ।।"}, {"c": "9.34", "n": "69", "i": 47060, "v": "सरस्वतीं ततः सोमो जगाम ऋषिशासनात् । प्रभासं परमं तीर्थं सरस्वत्या जगाम ह ।।"}, {"c": "9.34", "n": "70", "i": 47061, "v": "अमावास्यां महातेजास्तत्रोन्मज्जन्महाद्युतिः । लोकान्प्रभासयामास शीतांशुत्वमवाप च ।।"}, {"c": "9.34", "n": "71", "i": 47062, "v": "देवाश्च सर्वे राजेन्द्र प्रभासं प्राप्य पुष्कलम् । सोमेन सहिता भूत्वा दक्षस्य प्रमुखेऽभवन् ।।"}, {"c": "9.34", "n": "72", "i": 47063, "v": "ततः प्रजापतिः सर्वा विससर्जाथ देवताः । सोमं च भगवान्प्रीतो भूयो वचनमब्रवीत् ।।"}, {"c": "9.34", "n": "73", "i": 47064, "v": "मावमंस्थाः स्त्रियः पुत्र मा च विप्रान्कदाचन । गच्छ युक्तः सदा भूत्वा कुरु वै शासनं मम ।।"}, {"c": "9.34", "n": "74", "i": 47065, "v": "स विसृष्टो महाराज जगामाथ स्वमालयम् । प्रजाश्च मुदिता भूत्वा भोजने च यथा पुरा ।।"}, {"c": "9.34", "n": "75", "i": 47066, "v": "एतत्ते सर्वमाख्यातं यथा शप्तो निशाकरः । प्रभासं च यथा तीर्थं तीर्थानां प्रवरं ह्यभूत् ।।"}, {"c": "9.34", "n": "76", "i": 47067, "v": "अमावास्यां महाराज नित्यशः शशलक्षणः । स्नात्वा ह्याप्यायते श्रीमान्प्रभासे तीर्थ उत्तमे ।।"}, {"c": "9.34", "n": "77", "i": 47068, "v": "अतश्चैनं प्रजानन्ति प्रभासमिति भूमिप । प्रभां हि परमां लेभे तस्मिन्नुन्मज्ज्य चन्द्रमाः ।।"}, {"c": "9.34", "n": "78", "i": 47069, "v": "ततस्तु चमसोद्भेदमच्युतस्त्वगमद्बली । चमसोद्भेद इत्येवं यं जनाः कथयन्त्युत ।।"}, {"c": "9.34", "n": "79", "i": 47070, "v": "तत्र दत्त्वा च दानानि विशिष्टानि हलायुधः । उषित्वा रजनीमेकां स्नात्वा च विधिवत्तदा ।।"}, {"c": "9.34", "n": "80", "i": 47071, "v": "उदपानमथागच्छत्त्वरावान्केशवाग्रजः । आद्यं स्वस्त्ययनं चैव तत्रावाप्य महत्फलम् ।।"}, {"c": "9.34", "n": "81", "i": 47072, "v": "स्निग्धत्वादोषधीनां च भूमेश्च जनमेजय । जानन्ति सिद्धा राजेन्द्र नष्टामपि सरस्वतीम् ।।"}, {"c": "9.35", "t": "वैशंपायन उवाच ।"}, {"c": "9.35", "n": "1", "i": 47073, "v": "तस्मान्नदीगतं चापि उदपानं यशस्विनः । त्रितस्य च महाराज जगामाथ हलायुधः ।।"}, {"c": "9.35", "n": "2", "i": 47074, "v": "तत्र दत्त्वा बहु द्रव्यं पूजयित्वा तथा द्विजान् । उपस्पृश्य च तत्रैव प्रहृष्टो मुसलायुधः ।।"}, {"c": "9.35", "n": "3", "i": 47075, "v": "तत्र धर्मपरो ह्यासीत्त्रितः स सुमहातपाः । कूपे च वसता तेन सोमः पीतो महात्मना ।।"}, {"c": "9.35", "n": "4", "i": 47076, "v": "तत्र चैनं समुत्सृज्य भ्रातरौ जग्मतुर्गृहान् । ततस्तौ वै शशापाथ त्रितो ब्राह्मणसत्तमः ।।"}, {"c": "9.35", "t": "जनमेजय उवाच ।"}, {"c": "9.35", "n": "5", "i": 47077, "v": "उदपानं कथं ब्रह्मन्कथं च सुमहातपाः । पतितः किं च संत्यक्तो भ्रातृभ्यां द्विजसत्तमः ।।"}, {"c": "9.35", "n": "6", "i": 47078, "v": "कूपे कथं च हित्वैनं भ्रातरौ जग्मतुर्गृहान् । एतदाचक्ष्व मे ब्रह्मन्यदि श्राव्यं हि मन्यसे ।।"}, {"c": "9.35", "t": "वैशंपायन उवाच ।"}, {"c": "9.35", "n": "7", "i": 47079, "v": "आसन्पूर्वयुगे राजन्मुनयो भ्रातरस्त्रयः । एकतश्च द्वितश्चैव त्रितश्चादित्यसंनिभाः ।।"}, {"c": "9.35", "n": "8", "i": 47080, "v": "सर्वे प्रजापतिसमाः प्रजावन्तस्तथैव च । ब्रह्मलोकजितः सर्वे तपसा ब्रह्मवादिनः ।।"}, {"c": "9.35", "n": "9", "i": 47081, "v": "तेषां तु तपसा प्रीतो नियमेन दमेन च । अभवद्गौतमो नित्यं पिता धर्मरतः सदा ।।"}, {"c": "9.35", "n": "10", "i": 47082, "v": "स तु दीर्घेण कालेन तेषां प्रीतिमवाप्य च । जगाम भगवान्स्थानमनुरूपमिवात्मनः ।।"}, {"c": "9.35", "n": "11", "i": 47083, "v": "राजानस्तस्य ये पूर्वे याज्या ह्यासन्महात्मनः । ते सर्वे स्वर्गते तस्मिंस्तस्य पुत्रानपूजयन् ।।"}, {"c": "9.35", "n": "12", "i": 47084, "v": "तेषां तु कर्मणा राजंस्तथैवाध्ययनेन च । त्रितः स श्रेष्ठतां प्राप यथैवास्य पिता तथा ।।"}, {"c": "9.35", "n": "13", "i": 47085, "v": "तं स्म सर्वे महाभागा मुनयः पुण्यलक्षणाः । अपूजयन्महाभागं तथा विद्वत्तयैव तु ।।"}, {"c": "9.35", "n": "14", "i": 47086, "v": "कदाचिद्धि ततो राजन्भ्रातरावेकतद्वितौ । यज्ञार्थं चक्रतुश्चित्तं धनार्थं च विशेषतः ।।"}, {"c": "9.35", "n": "15", "i": 47087, "v": "तयोश्चिन्ता समभवत्त्रितं गृह्य परंतप । याज्यान्सर्वानुपादाय प्रतिगृह्य पशूंस्ततः ।।"}, {"c": "9.35", "n": "16", "i": 47088, "v": "सोमं पास्यामहे हृष्टाः प्राप्य यज्ञं महाफलम् । चक्रुश्चैव महाराज भ्रातरस्त्रय एव ह ।।"}, {"c": "9.35", "n": "17", "i": 47089, "v": "तथा तु ते परिक्रम्य याज्यान्सर्वान्पशून्प्रति । याजयित्वा ततो याज्याँल्लब्ध्वा च सुबहून्पशून् ।।"}, {"c": "9.35", "n": "18", "i": 47090, "v": "याज्येन कर्मणा तेन प्रतिगृह्य विधानतः । प्राचीं दिशं महात्मान आजग्मुस्ते महर्षयः ।।"}, {"c": "9.35", "n": "19", "i": 47091, "v": "त्रितस्तेषां महाराज पुरस्ताद्याति हृष्टवत् । एकतश्च द्वितश्चैव पृष्ठतः कालयन्पशून् ।।"}, {"c": "9.35", "n": "20", "i": 47092, "v": "तयोश्चिन्ता समभवद्दृष्ट्वा पशुगणं महत् । कथं न स्युरिमा गाव आवाभ्यां वै विना त्रितम् ।।"}, {"c": "9.35", "n": "21", "i": 47093, "v": "तावन्योन्यं समाभाष्य एकतश्च द्वितश्च ह । यदूचतुर्मिथः पापौ तन्निबोध जनेश्वर ।।"}, {"c": "9.35", "n": "22", "i": 47094, "v": "त्रितो यज्ञेषु कुशलस्त्रितो वेदेषु निष्ठितः । अन्यास्त्रितो बहुतरा गावः समुपलप्स्यते ।।"}, {"c": "9.35", "n": "23", "i": 47095, "v": "तदावां सहितौ भूत्वा गाः प्रकाल्य व्रजावहे । त्रितोऽपि गच्छतां काममावाभ्यां वै विनाकृतः ।।"}, {"c": "9.35", "n": "24", "i": 47096, "v": "तेषामागच्छतां रात्रौ पथिस्थाने वृकोऽभवत् । तथा कूपोऽविदूरेऽभूत्सरस्वत्यास्तटे महान् ।।"}, {"c": "9.35", "n": "25", "i": 47097, "v": "अथ त्रितो वृकं दृष्ट्वा पथि तिष्ठन्तमग्रतः । तद्भयादपसर्पन्वै तस्मिन्कूपे पपात ह । अगाधे सुमहाघोरे सर्वभूतभयंकरे ।।"}, {"c": "9.35", "n": "26", "i": 47098, "v": "त्रितस्ततो महाभागः कूपस्थो मुनिसत्तमः । आर्तनादं ततश्चक्रे तौ तु शुश्रुवतुर्मुनी ।।"}, {"c": "9.35", "n": "27", "i": 47099, "v": "तं ज्ञात्वा पतितं कूपे भ्रातरावेकतद्वितौ । वृकत्रासाच्च लोभाच्च समुत्सृज्य प्रजग्मतुः ।।"}, {"c": "9.35", "n": "28", "i": 47100, "v": "भ्रातृभ्यां पशुलुब्धाभ्यामुत्सृष्टः स महातपाः । उदपाने महाराज निर्जले पांसुसंवृते ।।"}, {"c": "9.35", "n": "29", "i": 47101, "v": "त्रित आत्मानमालक्ष्य कूपे वीरुत्तृणावृते । निमग्नं भरतश्रेष्ठ पापकृन्नरके यथा ।।"}, {"c": "9.35", "n": "30", "i": 47102, "v": "बुद्ध्या ह्यगणयत्प्राज्ञो मृत्योर्भीतो ह्यसोमपः । सोमः कथं नु पातव्य इहस्थेन मया भवेत् ।।"}, {"c": "9.35", "n": "31", "i": 47103, "v": "स एवमनुसंचिन्त्य तस्मिन्कूपे महातपाः । ददर्श वीरुधं तत्र लम्बमानां यदृच्छया ।।"}, {"c": "9.35", "n": "32", "i": 47104, "v": "पांसुग्रस्ते ततः कूपे विचिन्त्य सलिलं मुनिः । अग्नीन्संकल्पयामास होत्रे चात्मानमेव च ।।"}, {"c": "9.35", "n": "33", "i": 47105, "v": "ततस्तां वीरुधं सोमं संकल्प्य सुमहातपाः । ऋचो यजूंषि सामानि मनसा चिन्तयन्मुनिः । ग्रावाणः शर्कराः कृत्वा प्रचक्रेऽभिषवं नृप ।।"}, {"c": "9.35", "n": "34", "i": 47106, "v": "आज्यं च सलिलं चक्रे भागांश्च त्रिदिवौकसाम् । सोमस्याभिषवं कृत्वा चकार तुमुलं ध्वनिम् ।।"}, {"c": "9.35", "n": "35", "i": 47107, "v": "स चाविशद्दिवं राजन्स्वरः शैक्षस्त्रितस्य वै । समवाप च तं यज्ञं यथोक्तं ब्रह्मवादिभिः ।।"}, {"c": "9.35", "n": "36", "i": 47108, "v": "वर्तमाने तथा यज्ञे त्रितस्य सुमहात्मनः । आविग्नं त्रिदिवं सर्वं कारणं च न बुध्यते ।।"}, {"c": "9.35", "n": "37", "i": 47109, "v": "ततः सुतुमुलं शब्दं शुश्रावाथ बृहस्पतिः । श्रुत्वा चैवाब्रवीद्देवान्सर्वान्देवपुरोहितः ।।"}, {"c": "9.35", "n": "38", "i": 47110, "v": "त्रितस्य वर्तते यज्ञस्तत्र गच्छामहे सुराः । स हि क्रुद्धः सृजेदन्यान्देवानपि महातपाः ।।"}, {"c": "9.35", "n": "39", "i": 47111, "v": "तच्छ्रुत्वा वचनं तस्य सहिताः सर्वदेवताः । प्रययुस्तत्र यत्रासौ त्रितयज्ञः प्रवर्तते ।।"}, {"c": "9.35", "n": "40", "i": 47112, "v": "ते तत्र गत्वा विबुधास्तं कूपं यत्र स त्रितः । ददृशुस्तं महात्मानं दीक्षितं यज्ञकर्मसु ।।"}, {"c": "9.35", "n": "41", "i": 47113, "v": "दृष्ट्वा चैनं महात्मानं श्रिया परमया युतम् । ऊचुश्चाथ महाभागं प्राप्ता भागार्थिनो वयम् ।।"}, {"c": "9.35", "n": "42", "i": 47114, "v": "अथाब्रवीदृषिर्देवान्पश्यध्वं मां दिवौकसः । अस्मिन्प्रतिभये कूपे निमग्नं नष्टचेतसम् ।।"}, {"c": "9.35", "n": "43", "i": 47115, "v": "ततस्त्रितो महाराज भागांस्तेषां यथाविधि । मन्त्रयुक्तान्समददात्ते च प्रीतास्तदाभवन् ।।"}, {"c": "9.35", "n": "44", "i": 47116, "v": "ततो यथाविधि प्राप्तान्भागान्प्राप्य दिवौकसः । प्रीतात्मानो ददुस्तस्मै वरान्यान्मनसेच्छति ।।"}, {"c": "9.35", "n": "45", "i": 47117, "v": "स तु वव्रे वरं देवांस्त्रातुमर्हथ मामितः । यश्चेहोपस्पृशेत्कूपे स सोमपगतिं लभेत् ।।"}, {"c": "9.35", "n": "46", "i": 47118, "v": "तत्र चोर्मिमती राजन्नुत्पपात सरस्वती । तयोत्क्षिप्तस्त्रितस्तस्थौ पूजयंस्त्रिदिवौकसः ।।"}, {"c": "9.35", "n": "47", "i": 47119, "v": "तथेति चोक्त्वा विबुधा जग्मू राजन्यथागतम् । त्रितश्चाप्यगमत्प्रीतः स्वमेव निलयं तदा ।।"}, {"c": "9.35", "n": "48", "i": 47120, "v": "क्रुद्धः स तु समासाद्य तावृषी भ्रातरौ तदा । उवाच परुषं वाक्यं शशाप च महातपाः ।।"}, {"c": "9.35", "n": "49", "i": 47121, "v": "पशुलुब्धौ युवां यस्मान्मामुत्सृज्य प्रधावितौ । तस्माद्रूपेण तेषां वै दंष्ट्रिणामभितश्चरौ ।।"}, {"c": "9.35", "n": "50", "i": 47122, "v": "भवितारौ मया शप्तौ पापेनानेन कर्मणा । प्रसवश्चैव युवयोर्गोलाङ्गूलर्क्षवानराः ।।"}, {"c": "9.35", "n": "51", "i": 47123, "v": "इत्युक्ते तु तदा तेन क्षणादेव विशां पते । तथाभूतावदृश्येतां वचनात्सत्यवादिनः ।।"}, {"c": "9.35", "n": "52", "i": 47124, "v": "तत्राप्यमितविक्रान्तः स्पृष्ट्वा तोयं हलायुधः । दत्त्वा च विविधान्दायान्पूजयित्वा च वै द्विजान् ।।"}, {"c": "9.35", "n": "53", "i": 47125, "v": "उदपानं च तं दृष्ट्वा प्रशस्य च पुनः पुनः । नदीगतमदीनात्मा प्राप्तो विनशनं तदा ।।"}, {"c": "9.36", "t": "वैशंपायन उवाच ।"}, {"c": "9.36", "n": "1", "i": 47126, "v": "ततो विनशनं राजन्नाजगाम हलायुधः । शूद्राभीरान्प्रति द्वेषाद्यत्र नष्टा सरस्वती ।।"}, {"c": "9.36", "n": "2", "i": 47127, "v": "यस्मात्सा भरतश्रेष्ठ द्वेषान्नष्टा सरस्वती । तस्मात्तदृषयो नित्यं प्राहुर्विनशनेति ह ।।"}, {"c": "9.36", "n": "3", "i": 47128, "v": "तच्चाप्युपस्पृश्य बलः सरस्वत्यां महाबलः । सुभूमिकं ततोऽगच्छत्सरस्वत्यास्तटे वरे ।।"}, {"c": "9.36", "n": "4", "i": 47129, "v": "तत्र चाप्सरसः शुभ्रा नित्यकालमतन्द्रिताः । क्रीडाभिर्विमलाभिश्च क्रीडन्ति विमलाननाः ।।"}, {"c": "9.36", "n": "5", "i": 47130, "v": "तत्र देवाः सगन्धर्वा मासि मासि जनेश्वर । अभिगच्छन्ति तत्तीर्थं पुण्यं ब्राह्मणसेवितम् ।।"}, {"c": "9.36", "n": "6", "i": 47131, "v": "तत्रादृश्यन्त गन्धर्वास्तथैवाप्सरसां गणाः । समेत्य सहिता राजन्यथाप्राप्तं यथासुखम् ।।"}, {"c": "9.36", "n": "7", "i": 47132, "v": "तत्र मोदन्ति देवाश्च पितरश्च सवीरुधः । पुण्यैः पुष्पैः सदा दिव्यैः कीर्यमाणाः पुनः पुनः ।।"}, {"c": "9.36", "n": "8", "i": 47133, "v": "आक्रीडभूमिः सा राजंस्तासामप्सरसां शुभा । सुभूमिकेति विख्याता सरस्वत्यास्तटे वरे ।।"}, {"c": "9.36", "n": "9", "i": 47134, "v": "तत्र स्नात्वा च दत्त्वा च वसु विप्रेषु माधवः । श्रुत्वा गीतं च तद्दिव्यं वादित्राणां च निःस्वनम् ।।"}, {"c": "9.36", "n": "10", "i": 47135, "v": "छायाश्च विपुला दृष्ट्वा देवगन्धर्वरक्षसाम् । गन्धर्वाणां ततस्तीर्थमागच्छद्रोहिणीसुतः ।।"}, {"c": "9.36", "n": "11", "i": 47136, "v": "विश्वावसुमुखास्तत्र गन्धर्वास्तपसान्विताः । नृत्तवादित्रगीतं च कुर्वन्ति सुमनोरमम् ।।"}, {"c": "9.36", "n": "12", "i": 47137, "v": "तत्र दत्त्वा हलधरो विप्रेभ्यो विविधं वसु । अजाविकं गोखरोष्ट्रं सुवर्णं रजतं तथा ।।"}, {"c": "9.36", "n": "13", "i": 47138, "v": "भोजयित्वा द्विजान्कामैः संतर्प्य च महाधनैः । प्रययौ सहितो विप्रैः स्तूयमानश्च माधवः ।।"}, {"c": "9.36", "n": "14", "i": 47139, "v": "तस्माद्गन्धर्वतीर्थाच्च महाबाहुररिंदमः । गर्गस्रोतो महातीर्थमाजगामैककुण्डली ।।"}, {"c": "9.36", "n": "15", "i": 47140, "v": "यत्र गर्गेण वृद्धेन तपसा भावितात्मना । कालज्ञानगतिश्चैव ज्योतिषां च व्यतिक्रमः ।।"}, {"c": "9.36", "n": "16", "i": 47141, "v": "उत्पाता दारुणाश्चैव शुभाश्च जनमेजय । सरस्वत्याः शुभे तीर्थे विहिता वै महात्मना । तस्य नाम्ना च तत्तीर्थं गर्गस्रोत इति स्मृतम् ।।"}, {"c": "9.36", "n": "17", "i": 47142, "v": "तत्र गर्गं महाभागमृषयः सुव्रता नृप । उपासां चक्रिरे नित्यं कालज्ञानं प्रति प्रभो ।।"}, {"c": "9.36", "n": "18", "i": 47143, "v": "तत्र गत्वा महाराज बलः श्वेतानुलेपनः । विधिवद्धि धनं दत्त्वा मुनीनां भावितात्मनाम् ।।"}, {"c": "9.36", "n": "19", "i": 47144, "v": "उच्चावचांस्तथा भक्ष्यान्द्विजेभ्यो विप्रदाय सः । नीलवासास्ततोऽगच्छच्छङ्खतीर्थं महायशाः ।।"}, {"c": "9.36", "n": "20", "i": 47145, "v": "तत्रापश्यन्महाशङ्खं महामेरुमिवोच्छ्रितम् । श्वेतपर्वतसंकाशमृषिसंघैर्निषेवितम् । सरस्वत्यास्तटे जातं नगं तालध्वजो बली ।।"}, {"c": "9.36", "n": "21", "i": 47146, "v": "यक्षा विद्याधराश्चैव राक्षसाश्चामितौजसः । पिशाचाश्चामितबला यत्र सिद्धाः सहस्रशः ।।"}, {"c": "9.36", "n": "22", "i": 47147, "v": "ते सर्वे ह्यशनं त्यक्त्वा फलं तस्य वनस्पतेः । व्रतैश्च नियमैश्चैव काले काले स्म भुञ्जते ।।"}, {"c": "9.36", "n": "23", "i": 47148, "v": "प्राप्तैश्च नियमैस्तैस्तैर्विचरन्तः पृथक्पृथक् । अदृश्यमाना मनुजैर्व्यचरन्पुरुषर्षभ ।।"}, {"c": "9.36", "n": "24", "i": 47149, "v": "एवं ख्यातो नरपते लोकेऽस्मिन्स वनस्पतिः । तत्र तीर्थं सरस्वत्याः पावनं लोकविश्रुतम् ।।"}, {"c": "9.36", "n": "25", "i": 47150, "v": "तस्मिंश्च यदुशार्दूलो दत्त्वा तीर्थे यशस्विनाम् । ताम्रायसानि भाण्डानि वस्त्राणि विविधानि च ।।"}, {"c": "9.36", "n": "26", "i": 47151, "v": "पूजयित्वा द्विजांश्चैव पूजितश्च तपोधनैः । पुण्यं द्वैतवनं राजन्नाजगाम हलायुधः ।।"}, {"c": "9.36", "n": "27", "i": 47152, "v": "तत्र गत्वा मुनीन्दृष्ट्वा नानावेषधरान्बलः । आप्लुत्य सलिले चापि पूजयामास वै द्विजान् ।।"}, {"c": "9.36", "n": "28", "i": 47153, "v": "तथैव दत्त्वा विप्रेभ्यः परिभोगान्सुपुष्कलान् । ततः प्रायाद्बलो राजन्दक्षिणेन सरस्वतीम् ।।"}, {"c": "9.36", "n": "29", "i": 47154, "v": "गत्वा चैव महाबाहुर्नातिदूरं महायशाः । धर्मात्मा नागधन्वानं तीर्थमागमदच्युतः ।।"}, {"c": "9.36", "n": "30", "i": 47155, "v": "यत्र पन्नगराजस्य वासुकेः संनिवेशनम् । महाद्युतेर्महाराज बहुभिः पन्नगैर्वृतम् । यत्रासन्नृषयः सिद्धाः सहस्राणि चतुर्दश ।।"}, {"c": "9.36", "n": "31", "i": 47156, "v": "यत्र देवाः समागम्य वासुकिं पन्नगोत्तमम् । सर्वपन्नगराजानमभ्यषिञ्चन्यथाविधि । पन्नगेभ्यो भयं तत्र विद्यते न स्म कौरव ।।"}, {"c": "9.36", "n": "32", "i": 47157, "v": "तत्रापि विधिवद्दत्त्वा विप्रेभ्यो रत्नसंचयान् । प्रायात्प्राचीं दिशं राजन्दीप्यमानः स्वतेजसा ।।"}, {"c": "9.36", "n": "33", "i": 47158, "v": "आप्लुत्य बहुशो हृष्टस्तेषु तीर्थेषु लाङ्गली । दत्त्वा वसु द्विजातिभ्यो जगामाति तपस्विनः ।।"}, {"c": "9.36", "n": "34", "i": 47159, "v": "तत्रस्थानृषिसंघांस्तानभिवाद्य हलायुधः । ततो रामोऽगमत्तीर्थमृषिभिः सेवितं महत् ।।"}, {"c": "9.36", "n": "35", "i": 47160, "v": "यत्र भूयो निववृते प्राङ्मुखा वै सरस्वती । ऋषीणां नैमिषेयाणामवेक्षार्थं महात्मनाम् ।।"}, {"c": "9.36", "n": "36", "i": 47161, "v": "निवृत्तां तां सरिच्छ्रेष्ठां तत्र दृष्ट्वा तु लाङ्गली । बभूव विस्मितो राजन्बलः श्वेतानुलेपनः ।।"}, {"c": "9.36", "t": "जनमेजय उवाच ।"}, {"c": "9.36", "n": "37", "i": 47162, "v": "कस्मात्सरस्वती ब्रह्मन्निवृत्ता प्राङ्मुखी ततः । व्याख्यातुमेतदिच्छामि सर्वमध्वर्युसत्तम ।।"}, {"c": "9.36", "n": "38", "i": 47163, "v": "कस्मिंश्च कारणे तत्र विस्मितो यदुनन्दनः । विनिवृत्ता सरिच्छ्रेष्ठा कथमेतद्द्विजोत्तम ।।"}, {"c": "9.36", "t": "वैशंपायन उवाच ।"}, {"c": "9.36", "n": "39", "i": 47164, "v": "पूर्वं कृतयुगे राजन्नैमिषेयास्तपस्विनः । वर्तमाने सुबहुले सत्रे द्वादशवार्षिके । ऋषयो बहवो राजंस्तत्र संप्रतिपेदिरे ।।"}, {"c": "9.36", "n": "40", "i": 47165, "v": "उषित्वा च महाभागास्तस्मिन्सत्रे यथाविधि । निवृत्ते नैमिषेये वै सत्रे द्वादशवार्षिके । आजग्मुरृषयस्तत्र बहवस्तीर्थकारणात् ।।"}, {"c": "9.36", "n": "41", "i": 47166, "v": "ऋषीणां बहुलत्वात्तु सरस्वत्या विशां पते । तीर्थानि नगरायन्ते कूले वै दक्षिणे तदा ।।"}, {"c": "9.36", "n": "42", "i": 47167, "v": "समन्तपञ्चकं यावत्तावत्ते द्विजसत्तमाः । तीर्थलोभान्नरव्याघ्र नद्यास्तीरं समाश्रिताः ।।"}, {"c": "9.36", "n": "43", "i": 47168, "v": "जुह्वतां तत्र तेषां तु मुनीनां भावितात्मनाम् । स्वाध्यायेनापि महता बभूवुः पूरिता दिशः ।।"}, {"c": "9.36", "n": "44", "i": 47169, "v": "अग्निहोत्रैस्ततस्तेषां हूयमानैर्महात्मनाम् । अशोभत सरिच्छ्रेष्ठा दीप्यमानैः समन्ततः ।।"}, {"c": "9.36", "n": "45", "i": 47170, "v": "वालखिल्या महाराज अश्मकुट्टाश्च तापसाः । दन्तोलूखलिनश्चान्ये संप्रक्षालास्तथापरे ।।"}, {"c": "9.36", "n": "46", "i": 47171, "v": "वायुभक्षा जलाहाराः पर्णभक्षाश्च तापसाः । नानानियमयुक्ताश्च तथा स्थण्डिलशायिनः ।।"}, {"c": "9.36", "n": "47", "i": 47172, "v": "आसन्वै मुनयस्तत्र सरस्वत्याः समीपतः । शोभयन्तः सरिच्छ्रेष्ठां गङ्गामिव दिवौकसः ।।"}, {"c": "9.36", "n": "48", "i": 47173, "v": "ततः पश्चात्समापेतुरृषयः सत्रयाजिनः । तेऽवकाशं न ददृशुः कुरुक्षेत्रे महाव्रताः ।।"}, {"c": "9.36", "n": "49", "i": 47174, "v": "ततो यज्ञोपवीतैस्ते तत्तीर्थं निर्मिमाय वै । जुहुवुश्चाग्निहोत्राणि चक्रुश्च विविधाः क्रियाः ।।"}, {"c": "9.36", "n": "50", "i": 47175, "v": "ततस्तमृषिसंघातं निराशं चिन्तयान्वितम् । दर्शयामास राजेन्द्र तेषामर्थे सरस्वती ।।"}, {"c": "9.36", "n": "51", "i": 47176, "v": "ततः कुञ्जान्बहून्कृत्वा संनिवृत्ता सरिद्वरा । ऋषीणां पुण्यतपसां कारुण्याज्जनमेजय ।।"}, {"c": "9.36", "n": "52", "i": 47177, "v": "ततो निवृत्य राजेन्द्र तेषामर्थे सरस्वती । भूयः प्रतीच्यभिमुखी सुस्राव सरितां वरा ।।"}, {"c": "9.36", "n": "53", "i": 47178, "v": "अमोघा गमनं कृत्वा तेषां भूयो व्रजाम्यहम् । इत्यद्भुतं महच्चक्रे ततो राजन्महानदी ।।"}, {"c": "9.36", "n": "54", "i": 47179, "v": "एवं स कुञ्जो राजेन्द्र नैमिषेय इति स्मृतः । कुरुक्षेत्रे कुरुश्रेष्ठ कुरुष्व महतीः क्रियाः ।।"}, {"c": "9.36", "n": "55", "i": 47180, "v": "तत्र कुञ्जान्बहून्दृष्ट्वा संनिवृत्तां च तां नदीम् । बभूव विस्मयस्तत्र रामस्याथ महात्मनः ।।"}, {"c": "9.36", "n": "56", "i": 47181, "v": "उपस्पृश्य तु तत्रापि विधिवद्यदुनन्दनः । दत्त्वा दायान्द्विजातिभ्यो भाण्डानि विविधानि च । भक्ष्यं पेयं च विविधं ब्राह्मणान्प्रत्यपादयत् ।।"}, {"c": "9.36", "n": "57", "i": 47182, "v": "ततः प्रायाद्बलो राजन्पूज्यमानो द्विजातिभिः । सरस्वतीतीर्थवरं नानाद्विजगणायुतम् ।।"}, {"c": "9.36", "n": "58", "i": 47183, "v": "बदरेङ्गुदकाश्मर्यप्लक्षाश्वत्थविभीतकैः । पनसैश्च पलाशैश्च करीरैः पीलुभिस्तथा ।।"}, {"c": "9.36", "n": "59", "i": 47184, "v": "सरस्वतीतीररुहैर्बन्धनैः स्यन्दनैस्तथा । परूषकवनैश्चैव बिल्वैराम्रातकैस्तथा ।।"}, {"c": "9.36", "n": "60", "i": 47185, "v": "अतिमुक्तकषण्डैश्च पारिजातैश्च शोभितम् । कदलीवनभूयिष्ठमिष्टं कान्तं मनोरमम् ।।"}, {"c": "9.36", "n": "61", "i": 47186, "v": "वाय्वम्बुफलपर्णादैर्दन्तोलूखलिकैरपि । तथाश्मकुट्टैर्वानेयैर्मुनिभिर्बहुभिर्वृतम् ।।"}, {"c": "9.36", "n": "62", "i": 47187, "v": "स्वाध्यायघोषसंघुष्टं मृगयूथशताकुलम् । अहिंस्रैर्धर्मपरमैर्नृभिरत्यन्तसेवितम् ।।"}, {"c": "9.36", "n": "63", "i": 47188, "v": "सप्तसारस्वतं तीर्थमाजगाम हलायुधः । यत्र मङ्कणकः सिद्धस्तपस्तेपे महामुनिः ।।"}, {"c": "9.37", "t": "जनमेजय उवाच ।"}, {"c": "9.37", "n": "1", "i": 47189, "v": "सप्तसारस्वतं कस्मात्कश्च मङ्कणको मुनिः । कथं सिद्धश्च भगवान्कश्चास्य नियमोऽभवत् ।।"}, {"c": "9.37", "n": "2", "i": 47190, "v": "कस्य वंशे समुत्पन्नः किं चाधीतं द्विजोत्तम । एतदिच्छाम्यहं श्रोतुं विधिवद्द्विजसत्तम ।।"}, {"c": "9.37", "t": "वैशंपायन उवाच ।"}, {"c": "9.37", "n": "3", "i": 47191, "v": "राजन्सप्त सरस्वत्यो याभिर्व्याप्तमिदं जगत् । आहूता बलवद्भिर्हि तत्र तत्र सरस्वती ।।"}, {"c": "9.37", "n": "4", "i": 47192, "v": "सुप्रभा काञ्चनाक्षी च विशाला मानसह्रदा । सरस्वती ओघवती सुवेणुर्विमलोदका ।।"}, {"c": "9.37", "n": "5", "i": 47193, "v": "पितामहस्य महतो वर्तमाने महीतले । वितते यज्ञवाटे वै समेतेषु द्विजातिषु ।।"}, {"c": "9.37", "n": "6", "i": 47194, "v": "पुण्याहघोषैर्विमलैर्वेदानां निनदैस्तथा । देवेषु चैव व्यग्रेषु तस्मिन्यज्ञविधौ तदा ।।"}, {"c": "9.37", "n": "7", "i": 47195, "v": "तत्र चैव महाराज दीक्षिते प्रपितामहे । यजतस्तत्र सत्रेण सर्वकामसमृद्धिना ।।"}, {"c": "9.37", "n": "8", "i": 47196, "v": "मनसा चिन्तिता ह्यर्था धर्मार्थकुशलैस्तदा । उपतिष्ठन्ति राजेन्द्र द्विजातींस्तत्र तत्र ह ।।"}, {"c": "9.37", "n": "9", "i": 47197, "v": "जगुश्च तत्र गन्धर्वा ननृतुश्चाप्सरोगणाः । वादित्राणि च दिव्यानि वादयामासुरञ्जसा ।।"}, {"c": "9.37", "n": "10", "i": 47198, "v": "तस्य यज्ञस्य संपत्त्या तुतुषुर्देवता अपि । विस्मयं परमं जग्मुः किमु मानुषयोनयः ।।"}, {"c": "9.37", "n": "11", "i": 47199, "v": "वर्तमाने तथा यज्ञे पुष्करस्थे पितामहे । अब्रुवन्नृषयो राजन्नायं यज्ञो महाफलः । न दृश्यते सरिच्छ्रेष्ठा यस्मादिह सरस्वती ।।"}, {"c": "9.37", "n": "12", "i": 47200, "v": "तच्छ्रुत्वा भगवान्प्रीतः सस्माराथ सरस्वतीम् । पितामहेन यजता आहूता पुष्करेषु वै । सुप्रभा नाम राजेन्द्र नाम्ना तत्र सरस्वती ।।"}, {"c": "9.37", "n": "13", "i": 47201, "v": "तां दृष्ट्वा मुनयस्तुष्टा वेगयुक्तां सरस्वतीम् । पितामहं मानयन्तीं क्रतुं ते बहु मेनिरे ।।"}, {"c": "9.37", "n": "14", "i": 47202, "v": "एवमेषा सरिच्छ्रेष्ठा पुष्करेषु सरस्वती । पितामहार्थं संभूता तुष्ट्यर्थं च मनीषिणाम् ।।"}, {"c": "9.37", "n": "15", "i": 47203, "v": "नैमिषे मुनयो राजन्समागम्य समासते । तत्र चित्राः कथा ह्यासन्वेदं प्रति जनेश्वर ।।"}, {"c": "9.37", "n": "16", "i": 47204, "v": "तत्र ते मुनयो ह्यासन्नानास्वाध्यायवेदिनः । ते समागम्य मुनयः सस्मरुर्वै सरस्वतीम् ।।"}, {"c": "9.37", "n": "17", "i": 47205, "v": "सा तु ध्याता महाराज ऋषिभिः सत्रयाजिभिः । समागतानां राजेन्द्र सहायार्थं महात्मनाम् । आजगाम महाभागा तत्र पुण्या सरस्वती ।।"}, {"c": "9.37", "n": "18", "i": 47206, "v": "नैमिषे काञ्चनाक्षी तु मुनीनां सत्रयाजिनाम् । आगता सरितां श्रेष्ठा तत्र भारत पूजिता ।।"}, {"c": "9.37", "n": "19", "i": 47207, "v": "गयस्य यजमानस्य गयेष्वेव महाक्रतुम् । आहूता सरितां श्रेष्ठा गययज्ञे सरस्वती ।।"}, {"c": "9.37", "n": "20", "i": 47208, "v": "विशालां तु गयेष्वाहुरृषयः संशितव्रताः । सरित्सा हिमवत्पार्श्वात्प्रसूता शीघ्रगामिनी ।।"}, {"c": "9.37", "n": "21", "i": 47209, "v": "औद्दालकेस्तथा यज्ञे यजतस्तत्र भारत । समेते सर्वतः स्फीते मुनीनां मण्डले तदा ।।"}, {"c": "9.37", "n": "22", "i": 47210, "v": "उत्तरे कोसलाभागे पुण्ये राजन्महात्मनः । औद्दालकेन यजता पूर्वं ध्याता सरस्वती ।।"}, {"c": "9.37", "n": "23", "i": 47211, "v": "आजगाम सरिच्छ्रेष्ठा तं देशमृषिकारणात् । पूज्यमाना मुनिगणैर्वल्कलाजिनसंवृतैः । मनोह्रदेति विख्याता सा हि तैर्मनसा हृता ।।"}, {"c": "9.37", "n": "24", "i": 47212, "v": "सुवेणुरृषभद्वीपे पुण्ये राजर्षिसेविते । कुरोश्च यजमानस्य कुरुक्षेत्रे महात्मनः । आजगाम महाभागा सरिच्छ्रेष्ठा सरस्वती ।।"}, {"c": "9.37", "n": "25", "i": 47213, "v": "ओघवत्यपि राजेन्द्र वसिष्ठेन महात्मना । समाहूता कुरुक्षेत्रे दिव्यतोया सरस्वती ।।"}, {"c": "9.37", "n": "26", "i": 47214, "v": "दक्षेण यजता चापि गङ्गाद्वारे सरस्वती । विमलोदा भगवती ब्रह्मणा यजता पुनः । समाहूता ययौ तत्र पुण्ये हैमवते गिरौ ।।"}, {"c": "9.37", "n": "27", "i": 47215, "v": "एकीभूतास्ततस्तास्तु तस्मिंस्तीर्थे समागताः । सप्तसारस्वतं तीर्थं ततस्तत्प्रथितं भुवि ।।"}, {"c": "9.37", "n": "28", "i": 47216, "v": "इति सप्त सरस्वत्यो नामतः परिकीर्तिताः । सप्तसारस्वतं चैव तीर्थं पुण्यं तथा स्मृतम् ।।"}, {"c": "9.37", "n": "29", "i": 47217, "v": "शृणु मङ्कणकस्यापि कौमारब्रह्मचारिणः । आपगामवगाढस्य राजन्प्रक्रीडितं महत् ।।"}, {"c": "9.37", "n": "30", "i": 47218, "v": "दृष्ट्वा यदृच्छया तत्र स्त्रियमम्भसि भारत । स्नायन्तीं रुचिरापाङ्गीं दिग्वाससमनिन्दिताम् । सरस्वत्यां महाराज चस्कन्दे वीर्यमम्भसि ।।"}, {"c": "9.37", "n": "31", "i": 47219, "v": "तद्रेतः स तु जग्राह कलशे वै महातपाः । सप्तधा प्रविभागं तु कलशस्थं जगाम ह । तत्रर्षयः सप्त जाता जज्ञिरे मरुतां गणाः ।।"}, {"c": "9.37", "n": "32", "i": 47220, "v": "वायुवेगो वायुबलो वायुहा वायुमण्डलः । वायुज्वालो वायुरेता वायुचक्रश्च वीर्यवान् । एवमेते समुत्पन्ना मरुतां जनयिष्णवः ।।"}, {"c": "9.37", "n": "33", "i": 47221, "v": "इदमन्यच्च राजेन्द्र शृण्वाश्चर्यतरं भुवि । महर्षेश्चरितं यादृक्त्रिषु लोकेषु विश्रुतम् ।।"}, {"c": "9.37", "n": "34", "i": 47222, "v": "पुरा मङ्कणकः सिद्धः कुशाग्रेणेति नः श्रुतम् । क्षतः किल करे राजंस्तस्य शाकरसोऽस्रवत् । स वि शाकरसं दृष्ट्वा हर्षाविष्टः प्रनृत्तवान् ।।"}, {"c": "9.37", "n": "35", "i": 47223, "v": "ततस्तस्मिन्प्रनृत्ते वै स्थावरं जङ्गमं च यत् । प्रनृत्तमुभयं वीर तेजसा तस्य मोहितम् ।।"}, {"c": "9.37", "n": "36", "i": 47224, "v": "ब्रह्मादिभिः सुरै राजन्नृषिभिश्च तपोधनैः । विज्ञप्तो वै महादेव ऋषेरर्थे नराधिप । नायं नृत्येद्यथा देव तथा त्वं कर्तुमर्हसि ।।"}, {"c": "9.37", "n": "37", "i": 47225, "v": "ततो देवो मुनिं दृष्ट्वा हर्षाविष्टमतीव ह । सुराणां हितकामार्थं महादेवोऽभ्यभाषत ।।"}, {"c": "9.37", "n": "38", "i": 47226, "v": "भो भो ब्राह्मण धर्मज्ञ किमर्थं नरिनर्त्सि वै । हर्षस्थानं किमर्थं वै तवेदं मुनिसत्तम । तपस्विनो धर्मपथे स्थितस्य द्विजसत्तम ।।"}, {"c": "9.37", "t": "ऋषिरुवाच ।"}, {"c": "9.37", "n": "39", "i": 47227, "v": "किं न पश्यसि मे ब्रह्मन्कराच्छाकरसं स्रुतम् । यं दृष्ट्वा वै प्रनृत्तोऽहं हर्षेण महता विभो ।।"}, {"c": "9.37", "n": "40", "i": 47228, "v": "तं प्रहस्याब्रवीद्देवो मुनिं रागेण मोहितम् । अहं न विस्मयं विप्र गच्छामीति प्रपश्य माम् ।।"}, {"c": "9.37", "n": "41", "i": 47229, "v": "एवमुक्त्वा मुनिश्रेष्ठं महादेवेन धीमता । अङ्गुल्यग्रेण राजेन्द्र स्वाङ्गुष्ठस्ताडितोऽभवत् ।।"}, {"c": "9.37", "n": "42", "i": 47230, "v": "ततो भस्म क्षताद्राजन्निर्गतं हिमसंनिभम् । तद्दृष्ट्वा व्रीडितो राजन्स मुनिः पादयोर्गतः ।।"}, {"c": "9.37", "t": "ऋषिरुवाच ।"}, {"c": "9.37", "n": "43", "i": 47231, "v": "नान्यं देवादहं मन्ये रुद्रात्परतरं महत् । सुरासुरस्य जगतो गतिस्त्वमसि शूलधृक् ।।"}, {"c": "9.37", "n": "44", "i": 47232, "v": "त्वया सृष्टमिदं विश्वं वदन्तीह मनीषिणः । त्वामेव सर्वं विशति पुनरेव युगक्षये ।।"}, {"c": "9.37", "n": "45", "i": 47233, "v": "देवैरपि न शक्यस्त्वं परिज्ञातुं कुतो मया । त्वयि सर्वे स्म दृश्यन्ते सुरा ब्रह्मादयोऽनघ ।।"}, {"c": "9.37", "n": "46", "i": 47234, "v": "सर्वस्त्वमसि देवानां कर्ता कारयिता च ह । त्वत्प्रसादात्सुराः सर्वे मोदन्तीहाकुतोभयाः ।।"}, {"c": "9.37", "n": "47", "i": 47235, "v": "एवं स्तुत्वा महादेवं स ऋषिः प्रणतोऽब्रवीत् । भगवंस्त्वत्प्रसादाद्वै तपो मे न क्षरेदिति ।।"}, {"c": "9.37", "n": "48", "i": 47236, "v": "ततो देवः प्रीतमनास्तमृषिं पुनरब्रवीत् । तपस्ते वर्धतां विप्र मत्प्रसादात्सहस्रधा । आश्रमे चेह वत्स्यामि त्वया सार्धमहं सदा ।।"}, {"c": "9.37", "n": "49", "i": 47237, "v": "सप्तसारस्वते चास्मिन्यो मामर्चिष्यते नरः । न तस्य दुर्लभं किंचिद्भवितेह परत्र च । सारस्वतं च लोकं ते गमिष्यन्ति न संशयः ।।"}, {"c": "9.37", "n": "50", "i": 47238, "v": "एतन्मङ्कणकस्यापि चरितं भूरितेजसः । स हि पुत्रः सजन्यायामुत्पन्नो मातरिश्वना ।।"}, {"c": "9.38", "t": "वैशंपायन उवाच ।"}, {"c": "9.38", "n": "1", "i": 47239, "v": "उषित्वा तत्र रामस्तु संपूज्याश्रमवासिनः । तथा मङ्कणके प्रीतिं शुभां चक्रे हलायुधः ।।"}, {"c": "9.38", "n": "2", "i": 47240, "v": "दत्त्वा दानं द्विजातिभ्यो रजनीं तामुपोष्य च । पूजितो मुनिसंघैश्च प्रातरुत्थाय लाङ्गली ।।"}, {"c": "9.38", "n": "3", "i": 47241, "v": "अनुज्ञाप्य मुनीन्सर्वान्स्पृष्ट्वा तोयं च भारत । प्रययौ त्वरितो रामस्तीर्थहेतोर्महाबलः ।।"}, {"c": "9.38", "n": "4", "i": 47242, "v": "तत औशनसं तीर्थमाजगाम हलायुधः । कपालमोचनं नाम यत्र मुक्तो महामुनिः ।।"}, {"c": "9.38", "n": "5", "i": 47243, "v": "महता शिरसा राजन्ग्रस्तजङ्घो महोदरः । राक्षसस्य महाराज रामक्षिप्तस्य वै पुरा ।।"}, {"c": "9.38", "n": "6", "i": 47244, "v": "तत्र पूर्वं तपस्तप्तं काव्येन सुमहात्मना । यत्रास्य नीतिरखिला प्रादुर्भूता महात्मनः । तत्रस्थश्चिन्तयामास दैत्यदानवविग्रहम् ।।"}, {"c": "9.38", "n": "7", "i": 47245, "v": "तत्प्राप्य च बलो राजंस्तीर्थप्रवरमुत्तमम् । विधिवद्धि ददौ वित्तं ब्राह्मणानां महात्मनाम् ।।"}, {"c": "9.38", "t": "जनमेजय उवाच ।"}, {"c": "9.38", "n": "8", "i": 47246, "v": "कपालमोचनं ब्रह्मन्कथं यत्र महामुनिः । मुक्तः कथं चास्य शिरो लग्नं केन च हेतुना ।।"}, {"c": "9.38", "t": "वैशंपायन उवाच ।"}, {"c": "9.38", "n": "9", "i": 47247, "v": "पुरा वै दण्डकारण्ये राघवेण महात्मना । वसता राजशार्दूल राक्षसास्तत्र हिंसिताः ।।"}, {"c": "9.38", "n": "10", "i": 47248, "v": "जनस्थाने शिरश्छिन्नं राक्षसस्य दुरात्मनः । क्षुरेण शितधारेण तत्पपात महावने ।।"}, {"c": "9.38", "n": "11", "i": 47249, "v": "महोदरस्य तल्लग्नं जङ्घायां वै यदृच्छया । वने विचरतो राजन्नस्थि भित्त्वास्फुरत्तदा ।।"}, {"c": "9.38", "n": "12", "i": 47250, "v": "स तेन लग्नेन तदा द्विजातिर्न शशाक ह । अभिगन्तुं महाप्राज्ञस्तीर्थान्यायतनानि च ।।"}, {"c": "9.38", "n": "13", "i": 47251, "v": "स पूतिना विस्रवता वेदनार्तो महामुनिः । जगाम सर्वतीर्थानि पृथिव्यामिति नः श्रुतम् ।।"}, {"c": "9.38", "n": "14", "i": 47252, "v": "स गत्वा सरितः सर्वाः समुद्रांश्च महातपाः । कथयामास तत्सर्वमृषीणां भावितात्मनाम् ।।"}, {"c": "9.38", "n": "15", "i": 47253, "v": "आप्लुतः सर्वतीर्थेषु न च मोक्षमवाप्तवान् । स तु शुश्राव विप्रेन्द्रो मुनीनां वचनं महत् ।।"}, {"c": "9.38", "n": "16", "i": 47254, "v": "सरस्वत्यास्तीर्थवरं ख्यातमौशनसं तदा । सर्वपापप्रशमनं सिद्धक्षेत्रमनुत्तमम् ।।"}, {"c": "9.38", "n": "17", "i": 47255, "v": "स तु गत्वा ततस्तत्र तीर्थमौशनसं द्विजः । तत औशनसे तीर्थे तस्योपस्पृशतस्तदा । तच्छिरश्चरणं मुक्त्वा पपातान्तर्जले तदा ।।"}, {"c": "9.38", "n": "18", "i": 47256, "v": "ततः स विरुजो राजन्पूतात्मा वीतकल्मषः । आजगामाश्रमं प्रीतः कृतकृत्यो महोदरः ।।"}, {"c": "9.38", "n": "19", "i": 47257, "v": "सोऽथ गत्वाश्रमं पुण्यं विप्रमुक्तो महातपाः । कथयामास तत्सर्वमृषीणां भावितात्मनाम् ।।"}, {"c": "9.38", "n": "20", "i": 47258, "v": "ते श्रुत्वा वचनं तस्य ततस्तीर्थस्य मानद । कपालमोचनमिति नाम चक्रुः समागताः ।।"}, {"c": "9.38", "n": "21", "i": 47259, "v": "तत्र दत्त्वा बहून्दायान्विप्रान्संपूज्य माधवः । जगाम वृष्णिप्रवरो रुषङ्गोराश्रमं तदा ।।"}, {"c": "9.38", "n": "22", "i": 47260, "v": "यत्र तप्तं तपो घोरमार्ष्टिषेणेन भारत । ब्राह्मण्यं लब्धवांस्तत्र विश्वामित्रो महामुनिः ।।"}, {"c": "9.38", "n": "23", "i": 47261, "v": "ततो हलधरः श्रीमान्ब्राह्मणैः परिवारितः । जगाम यत्र राजेन्द्र रुषङ्गुस्तनुमत्यजत् ।।"}, {"c": "9.38", "n": "24", "i": 47262, "v": "रुषङ्गुर्ब्राह्मणो वृद्धस्तपोनित्यश्च भारत । देहन्यासे कृतमना विचिन्त्य बहुधा बहु ।।"}, {"c": "9.38", "n": "25", "i": 47263, "v": "ततः सर्वानुपादाय तनयान्वै महातपाः । रुषङ्गुरब्रवीत्तत्र नयध्वं मा पृथूदकम् ।।"}, {"c": "9.38", "n": "26", "i": 47264, "v": "विज्ञायातीतवयसं रुषङ्गुं ते तपोधनाः । तं वै तीर्थमुपानिन्युः सरस्वत्यास्तपोधनम् ।।"}, {"c": "9.38", "n": "27", "i": 47265, "v": "स तैः पुत्रैस्तदा धीमानानीतो वै सरस्वतीम् । पुण्यां तीर्थशतोपेतां विप्रसंघैर्निषेविताम् ।।"}, {"c": "9.38", "n": "28", "i": 47266, "v": "स तत्र विधिना राजन्नाप्लुतः सुमहातपाः । ज्ञात्वा तीर्थगुणांश्चैव प्राहेदमृषिसत्तमः । सुप्रीतः पुरुषव्याघ्र सर्वान्पुत्रानुपासतः ।।"}, {"c": "9.38", "n": "29", "i": 47267, "v": "सरस्वत्युत्तरे तीरे यस्त्यजेदात्मनस्तनुम् । पृथूदके जप्यपरो नैनं श्वोमरणं तपेत् ।।"}, {"c": "9.38", "n": "30", "i": 47268, "v": "तत्राप्लुत्य स धर्मात्मा उपस्पृश्य हलायुधः । दत्त्वा चैव बहून्दायान्विप्राणां विप्रवत्सलः ।।"}, {"c": "9.38", "n": "31", "i": 47269, "v": "ससर्ज यत्र भगवाँल्लोकाँल्लोकपितामहः । यत्रार्ष्टिषेणः कौरव्य ब्राह्मण्यं संशितव्रतः । तपसा महता राजन्प्राप्तवानृषिसत्तमः ।।"}, {"c": "9.38", "n": "32", "i": 47270, "v": "सिन्धुद्वीपश्च राजर्षिर्देवापिश्च महातपाः । ब्राह्मण्यं लब्धवान्यत्र विश्वामित्रो महामुनिः । महातपस्वी भगवानुग्रतेजा महातपाः ।।"}, {"c": "9.38", "n": "33", "i": 47271, "v": "तत्राजगाम बलवान्बलभद्रः प्रतापवान् ।।"}, {"c": "9.39", "t": "जनमेजय उवाच ।"}, {"c": "9.39", "n": "1", "i": 47272, "v": "कथमार्ष्टिषेणो भगवान्विपुलं तप्तवांस्तपः । सिन्धुद्वीपः कथं चापि ब्राह्मण्यं लब्धवांस्तदा ।।"}, {"c": "9.39", "n": "2", "i": 47273, "v": "देवापिश्च कथं ब्रह्मन्विश्वामित्रश्च सत्तम । तन्ममाचक्ष्व भगवन्परं कौतूहलं हि मे ।।"}, {"c": "9.39", "t": "वैशंपायन उवाच ।"}, {"c": "9.39", "n": "3", "i": 47274, "v": "पुरा कृतयुगे राजन्नार्ष्टिषेणो द्विजोत्तमः । वसन्गुरुकुले नित्यं नित्यमध्ययने रतः ।।"}, {"c": "9.39", "n": "4", "i": 47275, "v": "तस्य राजन्गुरुकुले वसतो नित्यमेव ह । समाप्तिं नागमद्विद्या नापि वेदा विशां पते ।।"}, {"c": "9.39", "n": "5", "i": 47276, "v": "स निर्विण्णस्ततो राजंस्तपस्तेपे महातपाः । ततो वै तपसा तेन प्राप्य वेदाननुत्तमान् ।।"}, {"c": "9.39", "n": "6", "i": 47277, "v": "स विद्वान्वेदयुक्तश्च सिद्धश्चाप्यृषिसत्तमः । तत्र तीर्थे वरान्प्रादात्त्रीनेव सुमहातपाः ।।"}, {"c": "9.39", "n": "7", "i": 47278, "v": "अस्मिंस्तीर्थे महानद्या अद्यप्रभृति मानवः । आप्लुतो वाजिमेधस्य फलं प्राप्नोति पुष्कलम् ।।"}, {"c": "9.39", "n": "8", "i": 47279, "v": "अद्यप्रभृति नैवात्र भयं व्यालाद्भविष्यति । अपि चाल्पेन यत्नेन फलं प्राप्स्यति पुष्कलम् ।।"}, {"c": "9.39", "n": "9", "i": 47280, "v": "एवमुक्त्वा महातेजा जगाम त्रिदिवं मुनिः । एवं सिद्धः स भगवानार्ष्टिषेणः प्रतापवान् ।।"}, {"c": "9.39", "n": "10", "i": 47281, "v": "तस्मिन्नेव तदा तीर्थे सिन्धुद्वीपः प्रतापवान् । देवापिश्च महाराज ब्राह्मण्यं प्रापतुर्महत् ।।"}, {"c": "9.39", "n": "11", "i": 47282, "v": "तथा च कौशिकस्तात तपोनित्यो जितेन्द्रियः । तपसा वै सुतप्तेन ब्राह्मणत्वमवाप्तवान् ।।"}, {"c": "9.39", "n": "12", "i": 47283, "v": "गाधिर्नाम महानासीत्क्षत्रियः प्रथितो भुवि । तस्य पुत्रोऽभवद्राजन्विश्वामित्रः प्रतापवान् ।।"}, {"c": "9.39", "n": "13", "i": 47284, "v": "स राजा कौशिकस्तात महायोग्यभवत्किल । स पुत्रमभिषिच्याथ विश्वामित्रं महातपाः ।।"}, {"c": "9.39", "n": "14", "i": 47285, "v": "देहन्यासे मनश्चक्रे तमूचुः प्रणताः प्रजाः । न गन्तव्यं महाप्राज्ञ त्राहि चास्मान्महाभयात् ।।"}, {"c": "9.39", "n": "15", "i": 47286, "v": "एवमुक्तः प्रत्युवाच ततो गाधिः प्रजास्तदा । विश्वस्य जगतो गोप्ता भविष्यति सुतो मम ।।"}, {"c": "9.39", "n": "16", "i": 47287, "v": "इत्युक्त्वा तु ततो गाधिर्विश्वामित्रं निवेश्य च । जगाम त्रिदिवं राजन्विश्वामित्रोऽभवन्नृपः । न च शक्नोति पृथिवीं यत्नवानपि रक्षितुम् ।।"}, {"c": "9.39", "n": "17", "i": 47288, "v": "ततः शुश्राव राजा स राक्षसेभ्यो महाभयम् । निर्ययौ नगराच्चापि चतुरङ्गबलान्वितः ।।"}, {"c": "9.39", "n": "18", "i": 47289, "v": "स गत्वा दूरमध्वानं वसिष्ठाश्रममभ्ययात् । तस्य ते सैनिका राजंश्चक्रुस्तत्रानयान्बहून् ।।"}, {"c": "9.39", "n": "19", "i": 47290, "v": "ततस्तु भगवान्विप्रो वसिष्ठोऽऽश्रममभ्ययात् । ददृशे च ततः सर्वं भज्यमानं महावनम् ।।"}, {"c": "9.39", "n": "20", "i": 47291, "v": "तस्य क्रुद्धो महाराज वसिष्ठो मुनिसत्तमः । सृजस्व शबरान्घोरानिति स्वां गामुवाच ह ।।"}, {"c": "9.39", "n": "21", "i": 47292, "v": "तथोक्ता सासृजद्धेनुः पुरुषान्घोरदर्शनान् । ते च तद्बलमासाद्य बभञ्जुः सर्वतोदिशम् ।।"}, {"c": "9.39", "n": "22", "i": 47293, "v": "तद्दृष्ट्वा विद्रुतं सैन्यं विश्वामित्रस्तु गाधिजः । तपः परं मन्यमानस्तपस्येव मनो दधे ।।"}, {"c": "9.39", "n": "23", "i": 47294, "v": "सोऽस्मिंस्तीर्थवरे राजन्सरस्वत्याः समाहितः । नियमैश्चोपवासैश्च कर्शयन्देहमात्मनः ।।"}, {"c": "9.39", "n": "24", "i": 47295, "v": "जलाहारो वायुभक्षः पर्णाहारश्च सोऽभवत् । तथा स्थण्डिलशायी च ये चान्ये नियमाः पृथक् ।।"}, {"c": "9.39", "n": "25", "i": 47296, "v": "असकृत्तस्य देवास्तु व्रतविघ्नं प्रचक्रिरे । न चास्य नियमाद्बुद्धिरपयाति महात्मनः ।।"}, {"c": "9.39", "n": "26", "i": 47297, "v": "ततः परेण यत्नेन तप्त्वा बहुविधं तपः । तेजसा भास्कराकारो गाधिजः समपद्यत ।।"}, {"c": "9.39", "n": "27", "i": 47298, "v": "तपसा तु तथा युक्तं विश्वामित्रं पितामहः । अमन्यत महातेजा वरदो वरमस्य तत् ।।"}, {"c": "9.39", "n": "28", "i": 47299, "v": "स तु वव्रे वरं राजन्स्यामहं ब्राह्मणस्त्विति । तथेति चाब्रवीद्ब्रह्मा सर्वलोकपितामहः ।।"}, {"c": "9.39", "n": "29", "i": 47300, "v": "स लब्ध्वा तपसोग्रेण ब्राह्मणत्वं महायशाः । विचचार महीं कृत्स्नां कृतकामः सुरोपमः ।।"}, {"c": "9.39", "n": "30", "i": 47301, "v": "तस्मिंस्तीर्थवरे रामः प्रदाय विविधं वसु । पयस्विनीस्तथा धेनूर्यानानि शयनानि च ।।"}, {"c": "9.39", "n": "31", "i": 47302, "v": "तथा वस्त्राण्यलंकारं भक्ष्यं पेयं च शोभनम् । अददान्मुदितो राजन्पूजयित्वा द्विजोत्तमान् ।।"}, {"c": "9.39", "n": "32", "i": 47303, "v": "ययौ राजंस्ततो रामो बकस्याश्रममन्तिकात् । यत्र तेपे तपस्तीव्रं दाल्भ्यो बक इति श्रुतिः ।।"}, {"c": "9.40", "t": "वैशंपायन उवाच ।"}, {"c": "9.40", "n": "1", "i": 47304, "v": "ब्रह्मयोनिभिराकीर्णं जगाम यदुनन्दनः । यत्र दाल्भ्यो बको राजन्पश्वर्थं सुमहातपाः । जुहाव धृतराष्ट्रस्य राष्ट्रं वैचित्रवीर्यिणः ।।"}, {"c": "9.40", "n": "2", "i": 47305, "v": "तपसा घोररूपेण कर्शयन्देहमात्मनः । क्रोधेन महताविष्टो धर्मात्मा वै प्रतापवान् ।।"}, {"c": "9.40", "n": "3", "i": 47306, "v": "पुरा हि नैमिषेयाणां सत्रे द्वादशवार्षिके । वृत्ते विश्वजितोऽन्ते वै पाञ्चालानृषयोऽगमन् ।।"}, {"c": "9.40", "n": "4", "i": 47307, "v": "तत्रेश्वरमयाचन्त दक्षिणार्थं मनीषिणः । बलान्वितान्वत्सतरान्निर्व्याधीनेकविंशतिम् ।।"}, {"c": "9.40", "n": "5", "i": 47308, "v": "तानब्रवीद्बको वृद्धो विभजध्वं पशूनिति । पशूनेतानहं त्यक्त्वा भिक्षिष्ये राजसत्तमम् ।।"}, {"c": "9.40", "n": "6", "i": 47309, "v": "एवमुक्त्वा ततो राजन्नृषीन्सर्वान्प्रतापवान् । जगाम धृतराष्ट्रस्य भवनं ब्राह्मणोत्तमः ।।"}, {"c": "9.40", "n": "7", "i": 47310, "v": "स समीपगतो भूत्वा धृतराष्ट्रं जनेश्वरम् । अयाचत पशून्दाल्भ्यः स चैनं रुषितोऽब्रवीत् ।।"}, {"c": "9.40", "n": "8", "i": 47311, "v": "यदृच्छया मृता दृष्ट्वा गास्तदा नृपसत्तम । एतान्पशून्नय क्षिप्रं ब्रह्मबन्धो यदीच्छसि ।।"}, {"c": "9.40", "n": "9", "i": 47312, "v": "ऋषिस्त्वथ वचः श्रुत्वा चिन्तयामास धर्मवित् । अहो बत नृशंसं वै वाक्यमुक्तोऽस्मि संसदि ।।"}, {"c": "9.40", "n": "10", "i": 47313, "v": "चिन्तयित्वा मुहूर्तं च रोषाविष्टो द्विजोत्तमः । मतिं चक्रे विनाशाय धृतराष्ट्रस्य भूपतेः ।।"}, {"c": "9.40", "n": "11", "i": 47314, "v": "स उत्कृत्य मृतानां वै मांसानि द्विजसत्तमः । जुहाव धृतराष्ट्रस्य राष्ट्रं नरपतेः पुरा ।।"}, {"c": "9.40", "n": "12", "i": 47315, "v": "अवकीर्णे सरस्वत्यास्तीर्थे प्रज्वाल्य पावकम् । बको दाल्भ्यो महाराज नियमं परमास्थितः । स तैरेव जुहावास्य राष्ट्रं मांसैर्महातपाः ।।"}, {"c": "9.40", "n": "13", "i": 47316, "v": "तस्मिंस्तु विधिवत्सत्रे संप्रवृत्ते सुदारुणे । अक्षीयत ततो राष्ट्रं धृतराष्ट्रस्य पार्थिव ।।"}, {"c": "9.40", "n": "14", "i": 47317, "v": "छिद्यमानं यथानन्तं वनं परशुना विभो । बभूवापहतं तच्चाप्यवकीर्णमचेतनम् ।।"}, {"c": "9.40", "n": "15", "i": 47318, "v": "दृष्ट्वा तदवकीर्णं तु राष्ट्रं स मनुजाधिपः । बभूव दुर्मना राजंश्चिन्तयामास च प्रभुः ।।"}, {"c": "9.40", "n": "16", "i": 47319, "v": "मोक्षार्थमकरोद्यत्नं ब्राह्मणैः सहितः पुरा । अथासौ पार्थिवः खिन्नस्ते च विप्रास्तदा नृप ।।"}, {"c": "9.40", "n": "17", "i": 47320, "v": "यदा चापि न शक्नोति राष्ट्रं मोचयितुं नृप । अथ वैप्राश्निकांस्तत्र पप्रच्छ जनमेजय ।।"}, {"c": "9.40", "n": "18", "i": 47321, "v": "ततो वैप्राश्निकाः प्राहुः पशुविप्रकृतस्त्वया । मांसैरभिजुहोतीति तव राष्ट्रं मुनिर्बकः ।।"}, {"c": "9.40", "n": "19", "i": 47322, "v": "तेन ते हूयमानस्य राष्ट्रस्यास्य क्षयो महान् । तस्यैतत्तपसः कर्म येन ते ह्यनयो महान् । अपां कुञ्जे सरस्वत्यास्तं प्रसादय पार्थिव ।।"}, {"c": "9.40", "n": "20", "i": 47323, "v": "सरस्वतीं ततो गत्वा स राजा बकमब्रवीत् । निपत्य शिरसा भूमौ प्राञ्जलिर्भरतर्षभ ।।"}, {"c": "9.40", "n": "21", "i": 47324, "v": "प्रसादये त्वा भगवन्नपराधं क्षमस्व मे । मम दीनस्य लुब्धस्य मौर्ख्येण हतचेतसः । त्वं गतिस्त्वं च मे नाथः प्रसादं कर्तुमर्हसि ।।"}, {"c": "9.40", "n": "22", "i": 47325, "v": "तं तथा विलपन्तं तु शोकोपहतचेतसम् । दृष्ट्वा तस्य कृपा जज्ञे राष्ट्रं तच्च व्यमोचयत् ।।"}, {"c": "9.40", "n": "23", "i": 47326, "v": "ऋषिः प्रसन्नस्तस्याभूत्संरम्भं च विहाय सः । मोक्षार्थं तस्य राष्ट्रस्य जुहाव पुनराहुतिम् ।।"}, {"c": "9.40", "n": "24", "i": 47327, "v": "मोक्षयित्वा ततो राष्ट्रं प्रतिगृह्य पशून्बहून् । हृष्टात्मा नैमिषारण्यं जगाम पुनरेव हि ।।"}, {"c": "9.40", "n": "25", "i": 47328, "v": "धृतराष्ट्रोऽपि धर्मात्मा स्वस्थचेता महामनाः । स्वमेव नगरं राजा प्रतिपेदे महर्द्धिमत् ।।"}, {"c": "9.40", "n": "26", "i": 47329, "v": "तत्र तीर्थे महाराज बृहस्पतिरुदारधीः । असुराणामभावाय भावाय च दिवौकसाम् ।।"}, {"c": "9.40", "n": "27", "i": 47330, "v": "मांसैरपि जुहावेष्टिमक्षीयन्त ततोऽसुराः । दैवतैरपि संभग्ना जितकाशिभिराहवे ।।"}, {"c": "9.40", "n": "28", "i": 47331, "v": "तत्रापि विधिवद्दत्त्वा ब्राह्मणेभ्यो महायशाः । वाजिनः कुञ्जरांश्चैव रथांश्चाश्वतरीयुतान् ।।"}, {"c": "9.40", "n": "29", "i": 47332, "v": "रत्नानि च महार्हाणि धनं धान्यं च पुष्कलम् । ययौ तीर्थं महाबाहुर्यायातं पृथिवीपते ।।"}, {"c": "9.40", "n": "30", "i": 47333, "v": "यत्र यज्ञे ययातेस्तु महाराज सरस्वती । सर्पिः पयश्च सुस्राव नाहुषस्य महात्मनः ।।"}, {"c": "9.40", "n": "31", "i": 47334, "v": "तत्रेष्ट्वा पुरुषव्याघ्रो ययातिः पृथिवीपतिः । आक्रामदूर्ध्वं मुदितो लेभे लोकांश्च पुष्कलान् ।।"}, {"c": "9.40", "n": "32", "i": 47335, "v": "ययातेर्यजमानस्य यत्र राजन्सरस्वती । प्रसृता प्रददौ कामान्ब्राह्मणानां महात्मनाम् ।।"}, {"c": "9.40", "n": "33", "i": 47336, "v": "यत्र यत्र हि यो विप्रो यान्यान्कामानभीप्सति । तत्र तत्र सरिच्छ्रेष्ठा ससर्ज सुबहून्रसान् ।।"}, {"c": "9.40", "n": "34", "i": 47337, "v": "तत्र देवाः सगन्धर्वाः प्रीता यज्ञस्य संपदा । विस्मिता मानुषाश्चासन्दृष्ट्वा तां यज्ञसंपदम् ।।"}, {"c": "9.40", "n": "35", "i": 47338, "v": "ततस्तालकेतुर्महाधर्मसेतु;र्महात्मा कृतात्मा महादाननित्यः । वसिष्ठापवाहं महाभीमवेगं; धृतात्मा जितात्मा समभ्याजगाम ।।"}, {"c": "9.41", "t": "जनमेजय उवाच ।"}, {"c": "9.41", "n": "1", "i": 47339, "v": "वसिष्ठस्यापवाहो वै भीमवेगः कथं नु सः । किमर्थं च सरिच्छ्रेष्ठा तमृषिं प्रत्यवाहयत् ।।"}, {"c": "9.41", "n": "2", "i": 47340, "v": "केन चास्याभवद्वैरं कारणं किं च तत्प्रभो । शंस पृष्टो महाप्राज्ञ न हि तृप्यामि कथ्यताम् ।।"}, {"c": "9.41", "t": "वैशंपायन उवाच ।"}, {"c": "9.41", "n": "3", "i": 47341, "v": "विश्वामित्रस्य चैवर्षेर्वसिष्ठस्य च भारत । भृशं वैरमभूद्राजंस्तपःस्पर्धाकृतं महत् ।।"}, {"c": "9.41", "n": "4", "i": 47342, "v": "आश्रमो वै वसिष्ठस्य स्थाणुतीर्थेऽभवन्महान् । पूर्वतः पश्चिमश्चासीद्विश्वामित्रस्य धीमतः ।।"}, {"c": "9.41", "n": "5", "i": 47343, "v": "यत्र स्थाणुर्महाराज तप्तवान्सुमहत्तपः । यत्रास्य कर्म तद्घोरं प्रवदन्ति मनीषिणः ।।"}, {"c": "9.41", "n": "6", "i": 47344, "v": "यत्रेष्ट्वा भगवान्स्थाणुः पूजयित्वा सरस्वतीम् । स्थापयामास तत्तीर्थं स्थाणुतीर्थमिति प्रभो ।।"}, {"c": "9.41", "n": "7", "i": 47345, "v": "तत्र सर्वे सुराः स्कन्दमभ्यषिञ्चन्नराधिप । सेनापत्येन महता सुरारिविनिबर्हणम् ।।"}, {"c": "9.41", "n": "8", "i": 47346, "v": "तस्मिन्सरस्वतीतीर्थे विश्वामित्रो महामुनिः । वसिष्ठं चालयामास तपसोग्रेण तच्छृणु ।।"}, {"c": "9.41", "n": "9", "i": 47347, "v": "विश्वामित्रवसिष्ठौ तावहन्यहनि भारत । स्पर्धां तपःकृतां तीव्रां चक्रतुस्तौ तपोधनौ ।।"}, {"c": "9.41", "n": "10", "i": 47348, "v": "तत्राप्यधिकसंतापो विश्वामित्रो महामुनिः । दृष्ट्वा तेजो वसिष्ठस्य चिन्तामभिजगाम ह । तस्य बुद्धिरियं ह्यासीद्धर्मनित्यस्य भारत ।।"}, {"c": "9.41", "n": "11", "i": 47349, "v": "इयं सरस्वती तूर्णं मत्समीपं तपोधनम् । आनयिष्यति वेगेन वसिष्ठं जपतां वरम् । इहागतं द्विजश्रेष्ठं हनिष्यामि न संशयः ।।"}, {"c": "9.41", "n": "12", "i": 47350, "v": "एवं निश्चित्य भगवान्विश्वामित्रो महामुनिः । सस्मार सरितां श्रेष्ठां क्रोधसंरक्तलोचनः ।।"}, {"c": "9.41", "n": "13", "i": 47351, "v": "सा ध्याता मुनिना तेन व्याकुलत्वं जगाम ह । जज्ञे चैनं महावीर्यं महाकोपं च भामिनी ।।"}, {"c": "9.41", "n": "14", "i": 47352, "v": "तत एनं वेपमाना विवर्णा प्राञ्जलिस्तदा । उपतस्थे मुनिवरं विश्वामित्रं सरस्वती ।।"}, {"c": "9.41", "n": "15", "i": 47353, "v": "हतवीरा यथा नारी साभवद्दुःखिता भृशम् । ब्रूहि किं करवाणीति प्रोवाच मुनिसत्तमम् ।।"}, {"c": "9.41", "n": "16", "i": 47354, "v": "तामुवाच मुनिः क्रुद्धो वसिष्ठं शीघ्रमानय । यावदेनं निहन्म्यद्य तच्छ्रुत्वा व्यथिता नदी ।।"}, {"c": "9.41", "n": "17", "i": 47355, "v": "साञ्जलिं तु ततः कृत्वा पुण्डरीकनिभेक्षणा । विव्यथे सुविरूढेव लता वायुसमीरिता ।।"}, {"c": "9.41", "n": "18", "i": 47356, "v": "तथागतां तु तां दृष्ट्वा वेपमानां कृताञ्जलिम् । विश्वामित्रोऽब्रवीत्क्रुद्धो वसिष्ठं शीघ्रमानय ।।"}, {"c": "9.41", "n": "19", "i": 47357, "v": "ततो भीता सरिच्छ्रेष्ठा चिन्तयामास भारत । उभयोः शापयोर्भीता कथमेतद्भविष्यति ।।"}, {"c": "9.41", "n": "20", "i": 47358, "v": "साभिगम्य वसिष्ठं तु इममर्थमचोदयत् । यदुक्ता सरितां श्रेष्ठा विश्वामित्रेण धीमता ।।"}, {"c": "9.41", "n": "21", "i": 47359, "v": "उभयोः शापयोर्भीता वेपमाना पुनः पुनः । चिन्तयित्वा महाशापमृषिवित्रासिता भृशम् ।।"}, {"c": "9.41", "n": "22", "i": 47360, "v": "तां कृशां च विवर्णां च दृष्ट्वा चिन्तासमन्विताम् । उवाच राजन्धर्मात्मा वसिष्ठो द्विपदां वरः ।।"}, {"c": "9.41", "n": "23", "i": 47361, "v": "त्राह्यात्मानं सरिच्छ्रेष्ठे वह मां शीघ्रगामिनी । विश्वामित्रः शपेद्धि त्वां मा कृथास्त्वं विचारणाम् ।।"}, {"c": "9.41", "n": "24", "i": 47362, "v": "तस्य तद्वचनं श्रुत्वा कृपाशीलस्य सा सरित् । चिन्तयामास कौरव्य किं कृतं सुकृतं भवेत् ।।"}, {"c": "9.41", "n": "25", "i": 47363, "v": "तस्याश्चिन्ता समुत्पन्ना वसिष्ठो मय्यतीव हि । कृतवान्हि दयां नित्यं तस्य कार्यं हितं मया ।।"}, {"c": "9.41", "n": "26", "i": 47364, "v": "अथ कूले स्वके राजञ्जपन्तमृषिसत्तमम् । जुह्वानं कौशिकं प्रेक्ष्य सरस्वत्यभ्यचिन्तयत् ।।"}, {"c": "9.41", "n": "27", "i": 47365, "v": "इदमन्तरमित्येव ततः सा सरितां वरा । कूलापहारमकरोत्स्वेन वेगेन सा सरित् ।।"}, {"c": "9.41", "n": "28", "i": 47366, "v": "तेन कूलापहारेण मैत्रावरुणिरौह्यत । उह्यमानश्च तुष्टाव तदा राजन्सरस्वतीम् ।।"}, {"c": "9.41", "n": "29", "i": 47367, "v": "पितामहस्य सरसः प्रवृत्तासि सरस्वति । व्याप्तं चेदं जगत्सर्वं तवैवाम्भोभिरुत्तमैः ।।"}, {"c": "9.41", "n": "30", "i": 47368, "v": "त्वमेवाकाशगा देवि मेघेषूत्सृजसे पयः । सर्वाश्चापस्त्वमेवेति त्वत्तो वयमधीमहे ।।"}, {"c": "9.41", "n": "31", "i": 47369, "v": "पुष्टिर्द्युतिस्तथा कीर्तिः सिद्धिर्वृद्धिरुमा तथा । त्वमेव वाणी स्वाहा त्वं त्वय्यायत्तमिदं जगत् । त्वमेव सर्वभूतेषु वससीह चतुर्विधा ।।"}, {"c": "9.41", "n": "32", "i": 47370, "v": "एवं सरस्वती राजन्स्तूयमाना महर्षिणा । वेगेनोवाह तं विप्रं विश्वामित्राश्रमं प्रति । न्यवेदयत चाभीक्ष्णं विश्वामित्राय तं मुनिम् ।।"}, {"c": "9.41", "n": "33", "i": 47371, "v": "तमानीतं सरस्वत्या दृष्ट्वा कोपसमन्वितः । अथान्वेषत्प्रहरणं वसिष्ठान्तकरं तदा ।।"}, {"c": "9.41", "n": "34", "i": 47372, "v": "तं तु क्रुद्धमभिप्रेक्ष्य ब्रह्महत्याभयान्नदी । अपोवाह वसिष्ठं तु प्राचीं दिशमतन्द्रिता । उभयोः कुर्वती वाक्यं वञ्चयित्वा तु गाधिजम् ।।"}, {"c": "9.41", "n": "35", "i": 47373, "v": "ततोऽपवाहितं दृष्ट्वा वसिष्ठमृषिसत्तमम् । अब्रवीदथ संक्रुद्धो विश्वामित्रो ह्यमर्षणः ।।"}, {"c": "9.41", "n": "36", "i": 47374, "v": "यस्मान्मा त्वं सरिच्छ्रेष्ठे वञ्चयित्वा पुनर्गता । शोणितं वह कल्याणि रक्षोग्रामणिसंमतम् ।।"}, {"c": "9.41", "n": "37", "i": 47375, "v": "ततः सरस्वती शप्ता विश्वामित्रेण धीमता । अवहच्छोणितोन्मिश्रं तोयं संवत्सरं तदा ।।"}, {"c": "9.41", "n": "38", "i": 47376, "v": "अथर्षयश्च देवाश्च गन्धर्वाप्सरसस्तथा । सरस्वतीं तथा दृष्ट्वा बभूवुर्भृशदुःखिताः ।।"}, {"c": "9.41", "n": "39", "i": 47377, "v": "एवं वसिष्ठापवाहो लोके ख्यातो जनाधिप । आगच्छच्च पुनर्मार्गं स्वमेव सरितां वरा ।।"}, {"c": "9.42", "t": "वैशंपायन उवाच ।"}, {"c": "9.42", "n": "1", "i": 47378, "v": "सा शप्ता तेन क्रुद्धेन विश्वामित्रेण धीमता । तस्मिंस्तीर्थवरे शुभ्रे शोणितं समुपावहत् ।।"}, {"c": "9.42", "n": "2", "i": 47379, "v": "अथाजग्मुस्ततो राजन्राक्षसास्तत्र भारत । तत्र ते शोणितं सर्वे पिबन्तः सुखमासते ।।"}, {"c": "9.42", "n": "3", "i": 47380, "v": "तृप्ताश्च सुभृशं तेन सुखिता विगतज्वराः । नृत्यन्तश्च हसन्तश्च यथा स्वर्गजितस्तथा ।।"}, {"c": "9.42", "n": "4", "i": 47381, "v": "कस्यचित्त्वथ कालस्य ऋषयः सतपोधनाः । तीर्थयात्रां समाजग्मुः सरस्वत्यां महीपते ।।"}, {"c": "9.42", "n": "5", "i": 47382, "v": "तेषु सर्वेषु तीर्थेषु आप्लुत्य मुनिपुंगवाः । प्राप्य प्रीतिं परां चापि तपोलुब्धा विशारदाः । प्रययुर्हि ततो राजन्येन तीर्थं हि तत्तथा ।।"}, {"c": "9.42", "n": "6", "i": 47383, "v": "अथागम्य महाभागास्तत्तीर्थं दारुणं तदा । दृष्ट्वा तोयं सरस्वत्याः शोणितेन परिप्लुतम् । पीयमानं च रक्षोभिर्बहुभिर्नृपसत्तम ।।"}, {"c": "9.42", "n": "7", "i": 47384, "v": "तान्दृष्ट्वा राक्षसान्राजन्मुनयः संशितव्रताः । परित्राणे सरस्वत्याः परं यत्नं प्रचक्रिरे ।।"}, {"c": "9.42", "n": "8", "i": 47385, "v": "ते तु सर्वे महाभागाः समागम्य महाव्रताः । आहूय सरितां श्रेष्ठामिदं वचनमब्रुवन् ।।"}, {"c": "9.42", "n": "9", "i": 47386, "v": "कारणं ब्रूहि कल्याणि किमर्थं ते ह्रदो ह्ययम् । एवमाकुलतां यातः श्रुत्वा पास्यामहे वयम् ।।"}, {"c": "9.42", "n": "10", "i": 47387, "v": "ततः सा सर्वमाचष्ट यथावृत्तं प्रवेपती । दुःखितामथ तां दृष्ट्वा त ऊचुर्वै तपोधनाः ।।"}, {"c": "9.42", "n": "11", "i": 47388, "v": "कारणं श्रुतमस्माभिः शापश्चैव श्रुतोऽनघे । करिष्यन्ति तु यत्प्राप्तं सर्व एव तपोधनाः ।।"}, {"c": "9.42", "n": "12", "i": 47389, "v": "एवमुक्त्वा सरिच्छ्रेष्ठामूचुस्तेऽथ परस्परम् । विमोचयामहे सर्वे शापादेतां सरस्वतीम् ।।"}, {"c": "9.42", "n": "13", "i": 47390, "v": "तेषां तु वचनादेव प्रकृतिस्था सरस्वती । प्रसन्नसलिला जज्ञे यथा पूर्वं तथैव हि । विमुक्ता च सरिच्छ्रेष्ठा विबभौ सा यथा पुरा ।।"}, {"c": "9.42", "n": "14", "i": 47391, "v": "दृष्ट्वा तोयं सरस्वत्या मुनिभिस्तैस्तथा कृतम् । कृताञ्जलीस्ततो राजन्राक्षसाः क्षुधयार्दिताः । ऊचुस्तान्वै मुनीन्सर्वान्कृपायुक्तान्पुनः पुनः ।।"}, {"c": "9.42", "n": "15", "i": 47392, "v": "वयं हि क्षुधिताश्चैव धर्माद्धीनाश्च शाश्वतात् । न च नः कामकारोऽयं यद्वयं पापकारिणः ।।"}, {"c": "9.42", "n": "16", "i": 47393, "v": "युष्माकं चाप्रसादेन दुष्कृतेन च कर्मणा । पक्षोऽयं वर्धतेऽस्माकं यतः स्म ब्रह्मराक्षसाः ।।"}, {"c": "9.42", "n": "17", "i": 47394, "v": "एवं हि वैश्यशूद्राणां क्षत्रियाणां तथैव च । ये ब्राह्मणान्प्रद्विषन्ति ते भवन्तीह राक्षसाः ।।"}, {"c": "9.42", "n": "18", "i": 47395, "v": "आचार्यमृत्विजं चैव गुरुं वृद्धजनं तथा । प्राणिनो येऽवमन्यन्ते ते भवन्तीह राक्षसाः । योषितां चैव पापानां योनिदोषेण वर्धते ।।"}, {"c": "9.42", "n": "19", "i": 47396, "v": "तत्कुरुध्वमिहास्माकं कारुण्यं द्विजसत्तमाः । शक्ता भवन्तः सर्वेषां लोकानामपि तारणे ।।"}, {"c": "9.42", "n": "20", "i": 47397, "v": "तेषां ते मुनयः श्रुत्वा तुष्टुवुस्तां महानदीम् । मोक्षार्थं रक्षसां तेषामूचुः प्रयतमानसाः ।।"}, {"c": "9.42", "n": "21", "i": 47398, "v": "क्षुतकीटावपन्नं च यच्चोच्छिष्टाशितं भवेत् । केशावपन्नमाधूतमारुग्णमपि यद्भवेत् । श्वभिः संस्पृष्टमन्नं च भागोऽसौ रक्षसामिह ।।"}, {"c": "9.42", "n": "22", "i": 47399, "v": "तस्माज्ज्ञात्वा सदा विद्वानेतान्यन्नानि वर्जयेत् । राक्षसान्नमसौ भुङ्क्ते यो भुङ्क्ते ह्यन्नमीदृशम् ।।"}, {"c": "9.42", "n": "23", "i": 47400, "v": "शोधयित्वा ततस्तीर्थमृषयस्ते तपोधनाः । मोक्षार्थं राक्षसानां च नदीं तां प्रत्यचोदयन् ।।"}, {"c": "9.42", "n": "24", "i": 47401, "v": "महर्षीणां मतं ज्ञात्वा ततः सा सरितां वरा । अरुणामानयामास स्वां तनुं पुरुषर्षभ ।।"}, {"c": "9.42", "n": "25", "i": 47402, "v": "तस्यां ते राक्षसाः स्नात्वा तनूस्त्यक्त्वा दिवं गताः । अरुणायां महाराज ब्रह्महत्यापहा हि सा ।।"}, {"c": "9.42", "n": "26", "i": 47403, "v": "एतमर्थमभिज्ञाय देवराजः शतक्रतुः । तस्मिंस्तीर्थवरे स्नात्वा विमुक्तः पाप्मना किल ।।"}, {"c": "9.42", "t": "जनमेजय उवाच ।"}, {"c": "9.42", "n": "27", "i": 47404, "v": "किमर्थं भगवाञ्शक्रो ब्रह्महत्यामवाप्तवान् । कथमस्मिंश्च तीर्थे वै आप्लुत्याकल्मषोऽभवत् ।।"}, {"c": "9.42", "t": "वैशंपायन उवाच ।"}, {"c": "9.42", "n": "28", "i": 47405, "v": "शृणुष्वैतदुपाख्यानं यथावृत्तं जनेश्वर । यथा बिभेद समयं नमुचेर्वासवः पुरा ।।"}, {"c": "9.42", "n": "29", "i": 47406, "v": "नमुचिर्वासवाद्भीतः सूर्यरश्मिं समाविशत् । तेनेन्द्रः सख्यमकरोत्समयं चेदमब्रवीत् ।।"}, {"c": "9.42", "n": "30", "i": 47407, "v": "नार्द्रेण त्वा न शुष्केण न रात्रौ नापि वाहनि । वधिष्याम्यसुरश्रेष्ठ सखे सत्येन ते शपे ।।"}, {"c": "9.42", "n": "31", "i": 47408, "v": "एवं स कृत्वा समयं सृष्ट्वा नीहारमीश्वरः । चिच्छेदास्य शिरो राजन्नपां फेनेन वासवः ।।"}, {"c": "9.42", "n": "32", "i": 47409, "v": "तच्छिरो नमुचेश्छिन्नं पृष्ठतः शक्रमन्वयात् । हे मित्रहन्पाप इति ब्रुवाणं शक्रमन्तिकात् ।।"}, {"c": "9.42", "n": "33", "i": 47410, "v": "एवं स शिरसा तेन चोद्यमानः पुनः पुनः । पितामहाय संतप्त एवमर्थं न्यवेदयत् ।।"}, {"c": "9.42", "n": "34", "i": 47411, "v": "तमब्रवील्लोकगुरुररुणायां यथाविधि । इष्ट्वोपस्पृश देवेन्द्र ब्रह्महत्यापहा हि सा ।।"}, {"c": "9.42", "n": "35", "i": 47412, "v": "इत्युक्तः स सरस्वत्याः कुञ्जे वै जनमेजय । इष्ट्वा यथावद्बलभिदरुणायामुपास्पृशत् ।।"}, {"c": "9.42", "n": "36", "i": 47413, "v": "स मुक्तः पाप्मना तेन ब्रह्महत्याकृतेन ह । जगाम संहृष्टमनास्त्रिदिवं त्रिदशेश्वरः ।।"}, {"c": "9.42", "n": "37", "i": 47414, "v": "शिरस्तच्चापि नमुचेस्तत्रैवाप्लुत्य भारत । लोकान्कामदुघान्प्राप्तमक्षयान्राजसत्तम ।।"}, {"c": "9.42", "n": "38", "i": 47415, "v": "तत्राप्युपस्पृश्य बलो महात्मा; दत्त्वा च दानानि पृथग्विधानि । अवाप्य धर्मं परमार्यकर्मा; जगाम सोमस्य महत्स तीर्थम् ।।"}, {"c": "9.42", "n": "39", "i": 47416, "v": "यत्रायजद्राजसूयेन सोमः; साक्षात्पुरा विधिवत्पार्थिवेन्द्र । अत्रिर्धीमान्विप्रमुख्यो बभूव; होता यस्मिन्क्रतुमुख्ये महात्मा ।।"}, {"c": "9.42", "n": "40", "i": 47417, "v": "यस्यान्तेऽभूत्सुमहान्दानवानां; दैतेयानां राक्षसानां च देवैः । स संग्रामस्तारकाख्यः सुतीव्रो; यत्र स्कन्दस्तारकाख्यं जघान ।।"}, {"c": "9.42", "n": "41", "i": 47418, "v": "सेनापत्यं लब्धवान्देवतानां; महासेनो यत्र दैत्यान्तकर्ता । साक्षाच्चात्र न्यवसत्कार्त्तिकेयः; सदा कुमारो यत्र स प्लक्षराजः ।।"}, {"c": "9.43", "t": "जनमेजय उवाच ।"}, {"c": "9.43", "n": "1", "i": 47419, "v": "सरस्वत्याः प्रभावोऽयमुक्तस्ते द्विजसत्तम । कुमारस्याभिषेकं तु ब्रह्मन्व्याख्यातुमर्हसि ।।"}, {"c": "9.43", "n": "2", "i": 47420, "v": "यस्मिन्काले च देशे च यथा च वदतां वर । यैश्चाभिषिक्तो भगवान्विधिना येन च प्रभुः ।।"}, {"c": "9.43", "n": "3", "i": 47421, "v": "स्कन्दो यथा च दैत्यानामकरोत्कदनं महत् । तथा मे सर्वमाचक्ष्व परं कौतूहलं हि मे ।।"}, {"c": "9.43", "t": "वैशंपायन उवाच ।"}, {"c": "9.43", "n": "4", "i": 47422, "v": "कुरुवंशस्य सदृशमिदं कौतूहलं तव । हर्षमुत्पादयत्येतद्वचो मे जनमेजय ।।"}, {"c": "9.43", "n": "5", "i": 47423, "v": "हन्त ते कथयिष्यामि शृण्वानस्य जनाधिप । अभिषेकं कुमारस्य प्रभावं च महात्मनः ।।"}, {"c": "9.43", "n": "6", "i": 47424, "v": "तेजो माहेश्वरं स्कन्नमग्नौ प्रपतितं पुरा । तत्सर्वभक्षो भगवान्नाशकद्दग्धुमक्षयम् ।।"}, {"c": "9.43", "n": "7", "i": 47425, "v": "तेनासीदति तेजस्वी दीप्तिमान्हव्यवाहनः । न चैव धारयामास गर्भं तेजोमयं तदा ।।"}, {"c": "9.43", "n": "8", "i": 47426, "v": "स गङ्गामभिसंगम्य नियोगाद्ब्रह्मणः प्रभुः । गर्भमाहितवान्दिव्यं भास्करोपमतेजसम् ।।"}, {"c": "9.43", "n": "9", "i": 47427, "v": "अथ गङ्गापि तं गर्भमसहन्ती विधारणे । उत्ससर्ज गिरौ रम्ये हिमवत्यमरार्चिते ।।"}, {"c": "9.43", "n": "10", "i": 47428, "v": "स तत्र ववृधे लोकानावृत्य ज्वलनात्मजः । ददृशुर्ज्वलनाकारं तं गर्भमथ कृत्तिकाः ।।"}, {"c": "9.43", "n": "11", "i": 47429, "v": "शरस्तम्बे महात्मानमनलात्मजमीश्वरम् । ममायमिति ताः सर्वाः पुत्रार्थिन्योऽभिचक्रमुः ।।"}, {"c": "9.43", "n": "12", "i": 47430, "v": "तासां विदित्वा भावं तं मातॄणां भगवान्प्रभुः । प्रस्नुतानां पयः षड्भिर्वदनैरपिबत्तदा ।।"}, {"c": "9.43", "n": "13", "i": 47431, "v": "तं प्रभावं समालक्ष्य तस्य बालस्य कृत्तिकाः । परं विस्मयमापन्ना देव्यो दिव्यवपुर्धराः ।।"}, {"c": "9.43", "n": "14", "i": 47432, "v": "यत्रोत्सृष्टः स भगवान्गङ्गया गिरिमूर्धनि । स शैलः काञ्चनः सर्वः संबभौ कुरुसत्तम ।।"}, {"c": "9.43", "n": "15", "i": 47433, "v": "वर्धता चैव गर्भेण पृथिवी तेन रञ्जिता । अतश्च सर्वे संवृत्ता गिरयः काञ्चनाकराः ।।"}, {"c": "9.43", "n": "16", "i": 47434, "v": "कुमारश्च महावीर्यः कार्त्तिकेय इति स्मृतः । गाङ्गेयः पूर्वमभवन्महायोगबलान्वितः ।।"}, {"c": "9.43", "n": "17", "i": 47435, "v": "स देवस्तपसा चैव वीर्येण च समन्वितः । ववृधेऽतीव राजेन्द्र चन्द्रवत्प्रियदर्शनः ।।"}, {"c": "9.43", "n": "18", "i": 47436, "v": "स तस्मिन्काञ्चने दिव्ये शरस्तम्बे श्रिया वृतः । स्तूयमानस्तदा शेते गन्धर्वैर्मुनिभिस्तथा ।।"}, {"c": "9.43", "n": "19", "i": 47437, "v": "तथैनमन्वनृत्यन्त देवकन्याः सहस्रशः । दिव्यवादित्रनृत्तज्ञाः स्तुवन्त्यश्चारुदर्शनाः ।।"}, {"c": "9.43", "n": "20", "i": 47438, "v": "अन्वास्ते च नदी देवं गङ्गा वै सरितां वरा । दधार पृथिवी चैनं बिभ्रती रूपमुत्तमम् ।।"}, {"c": "9.43", "n": "21", "i": 47439, "v": "जातकर्मादिकास्तस्य क्रियाश्चक्रे बृहस्पतिः । वेदश्चैनं चतुर्मूर्तिरुपतस्थे कृताञ्जलिः ।।"}, {"c": "9.43", "n": "22", "i": 47440, "v": "धनुर्वेदश्चतुष्पादः शस्त्रग्रामः ससंग्रहः । तत्रैनं समुपातिष्ठत्साक्षाद्वाणी च केवला ।।"}, {"c": "9.43", "n": "23", "i": 47441, "v": "स ददर्श महावीर्यं देवदेवमुमापतिम् । शैलपुत्र्या सहासीनं भूतसंघशतैर्वृतम् ।।"}, {"c": "9.43", "n": "24", "i": 47442, "v": "निकाया भूतसंघानां परमाद्भुतदर्शनाः । विकृता विकृताकारा विकृताभरणध्वजाः ।।"}, {"c": "9.43", "n": "25", "i": 47443, "v": "व्याघ्रसिंहर्क्षवदना बिडालमकराननाः । वृषदंशमुखाश्चान्ये गजोष्ट्रवदनास्तथा ।।"}, {"c": "9.43", "n": "26", "i": 47444, "v": "उलूकवदनाः केचिद्गृध्रगोमायुदर्शनाः । क्रौञ्चपारावतनिभैर्वदनै राङ्कवैरपि ।।"}, {"c": "9.43", "n": "27", "i": 47445, "v": "श्वाविच्छल्यकगोधानां खरैडकगवां तथा । सदृशानि वपूंष्यन्ये तत्र तत्र व्यधारयन् ।।"}, {"c": "9.43", "n": "28", "i": 47446, "v": "केचिच्छैलाम्बुदप्रख्याश्चक्रालातगदायुधाः । केचिदञ्जनपुञ्जाभाः केचिच्छ्वेताचलप्रभाः ।।"}, {"c": "9.43", "n": "29", "i": 47447, "v": "सप्तमातृगणाश्चैव समाजग्मुर्विशां पते । साध्या विश्वेऽथ मरुतो वसवः पितरस्तथा ।।"}, {"c": "9.43", "n": "30", "i": 47448, "v": "रुद्रादित्यास्तथा सिद्धा भुजगा दानवाः खगाः । ब्रह्मा स्वयंभूर्भगवान्सपुत्रः सह विष्णुना ।।"}, {"c": "9.43", "n": "31", "i": 47449, "v": "शक्रस्तथाभ्ययाद्द्रष्टुं कुमारवरमच्युतम् । नारदप्रमुखाश्चापि देवगन्धर्वसत्तमाः ।।"}, {"c": "9.43", "n": "32", "i": 47450, "v": "देवर्षयश्च सिद्धाश्च बृहस्पतिपुरोगमाः । ऋभवो नाम वरदा देवानामपि देवताः । तेऽपि तत्र समाजग्मुर्यामा धामाश्च सर्वशः ।।"}, {"c": "9.43", "n": "33", "i": 47451, "v": "स तु बालोऽपि भगवान्महायोगबलान्वितः । अभ्याजगाम देवेशं शूलहस्तं पिनाकिनम् ।।"}, {"c": "9.43", "n": "34", "i": 47452, "v": "तमाव्रजन्तमालक्ष्य शिवस्यासीन्मनोगतम् । युगपच्छैलपुत्र्याश्च गङ्गायाः पावकस्य च ।।"}, {"c": "9.43", "n": "35", "i": 47453, "v": "किं नु पूर्वमयं बालो गौरवादभ्युपैष्यति । अपि मामिति सर्वेषां तेषामासीन्मनोगतम् ।।"}, {"c": "9.43", "n": "36", "i": 47454, "v": "तेषामेतमभिप्रायं चतुर्णामुपलक्ष्य सः । युगपद्योगमास्थाय ससर्ज विविधास्तनूः ।।"}, {"c": "9.43", "n": "37", "i": 47455, "v": "ततोऽभवच्चतुर्मूर्तिः क्षणेन भगवान्प्रभुः । स्कन्दः शाखो विशाखश्च नैगमेषश्च पृष्ठतः ।।"}, {"c": "9.43", "n": "38", "i": 47456, "v": "एवं स कृत्वा ह्यात्मानं चतुर्धा भगवान्प्रभुः । यतो रुद्रस्ततः स्कन्दो जगामाद्भुतदर्शनः ।।"}, {"c": "9.43", "n": "39", "i": 47457, "v": "विशाखस्तु ययौ येन देवी गिरिवरात्मजा । शाखो ययौ च भगवान्वायुमूर्तिर्विभावसुम् । नैगमेषोऽगमद्गङ्गां कुमारः पावकप्रभः ।।"}, {"c": "9.43", "n": "40", "i": 47458, "v": "सर्वे भास्वरदेहास्ते चत्वारः समरूपिणः । तान्समभ्ययुरव्यग्रास्तदद्भुतमिवाभवत् ।।"}, {"c": "9.43", "n": "41", "i": 47459, "v": "हाहाकारो महानासीद्देवदानवरक्षसाम् । तद्दृष्ट्वा महदाश्चर्यमद्भुतं रोमहर्षणम् ।।"}, {"c": "9.43", "n": "42", "i": 47460, "v": "ततो रुद्रश्च देवी च पावकश्च पितामहम् । गङ्गया सहिताः सर्वे प्रणिपेतुर्जगत्पतिम् ।।"}, {"c": "9.43", "n": "43", "i": 47461, "v": "प्रणिपत्य ततस्ते तु विधिवद्राजपुंगव । इदमूचुर्वचो राजन्कार्त्तिकेयप्रियेप्सया ।।"}, {"c": "9.43", "n": "44", "i": 47462, "v": "अस्य बालस्य भगवन्नाधिपत्यं यथेप्सितम् । अस्मत्प्रियार्थं देवेश सदृशं दातुमर्हसि ।।"}, {"c": "9.43", "n": "45", "i": 47463, "v": "ततः स भगवान्धीमान्सर्वलोकपितामहः । मनसा चिन्तयामास किमयं लभतामिति ।।"}, {"c": "9.43", "n": "46", "i": 47464, "v": "ऐश्वर्याणि हि सर्वाणि देवगन्धर्वरक्षसाम् । भूतयक्षविहंगानां पन्नगानां च सर्वशः ।।"}, {"c": "9.43", "n": "47", "i": 47465, "v": "पूर्वमेवादिदेशासौ निकायेषु महात्मनाम् । समर्थं च तमैश्वर्ये महामतिरमन्यत ।।"}, {"c": "9.43", "n": "48", "i": 47466, "v": "ततो मुहूर्तं स ध्यात्वा देवानां श्रेयसि स्थितः । सेनापत्यं ददौ तस्मै सर्वभूतेषु भारत ।।"}, {"c": "9.43", "n": "49", "i": 47467, "v": "सर्वदेवनिकायानां ये राजानः परिश्रुताः । तान्सर्वान्व्यादिदेशास्मै सर्वभूतपितामहः ।।"}, {"c": "9.43", "n": "50", "i": 47468, "v": "ततः कुमारमादाय देवा ब्रह्मपुरोगमाः । अभिषेकार्थमाजग्मुः शैलेन्द्रं सहितास्ततः ।।"}, {"c": "9.43", "n": "51", "i": 47469, "v": "पुण्यां हैमवतीं देवीं सरिच्छ्रेष्ठां सरस्वतीम् । समन्तपञ्चके या वै त्रिषु लोकेषु विश्रुता ।।"}, {"c": "9.43", "n": "52", "i": 47470, "v": "तत्र तीरे सरस्वत्याः पुण्ये सर्वगुणान्विते । निषेदुर्देवगन्धर्वाः सर्वे संपूर्णमानसाः ।।"}, {"c": "9.44", "t": "वैशंपायन उवाच ।"}, {"c": "9.44", "n": "1", "i": 47471, "v": "ततोऽभिषेकसंभारान्सर्वान्संभृत्य शास्त्रतः । बृहस्पतिः समिद्धेऽग्नौ जुहावाज्यं यथाविधि ।।"}, {"c": "9.44", "n": "2", "i": 47472, "v": "ततो हिमवता दत्ते मणिप्रवरशोभिते । दिव्यरत्नाचिते दिव्ये निषण्णः परमासने ।।"}, {"c": "9.44", "n": "3", "i": 47473, "v": "सर्वमङ्गलसंभारैर्विधिमन्त्रपुरस्कृतम् । आभिषेचनिकं द्रव्यं गृहीत्वा देवतागणाः ।।"}, {"c": "9.44", "n": "4", "i": 47474, "v": "इन्द्राविष्णू महावीर्यौ सूर्याचन्द्रमसौ तथा । धाता चैव विधाता च तथा चैवानिलानलौ ।।"}, {"c": "9.44", "n": "5", "i": 47475, "v": "पूष्णा भगेनार्यम्णा च अंशेन च विवस्वता । रुद्रश्च सहितो धीमान्मित्रेण वरुणेन च ।।"}, {"c": "9.44", "n": "6", "i": 47476, "v": "रुद्रैर्वसुभिरादित्यैरश्विभ्यां च वृतः प्रभुः । विश्वेदेवैर्मरुद्भिश्च साध्यैश्च पितृभिः सह ।।"}, {"c": "9.44", "n": "7", "i": 47477, "v": "गन्धर्वैरप्सरोभिश्च यक्षराक्षसपन्नगैः । देवर्षिभिरसंख्येयैस्तथा ब्रह्मर्षिभिर्वरैः ।।"}, {"c": "9.44", "n": "8", "i": 47478, "v": "वैखानसैर्वालखिल्यैर्वाय्वाहारैर्मरीचिपैः । भृगुभिश्चाङ्गिरोभिश्च यतिभिश्च महात्मभिः । सर्वैर्विद्याधरैः पुण्यैर्योगसिद्धैस्तथा वृतः ।।"}, {"c": "9.44", "n": "9", "i": 47479, "v": "पितामहः पुलस्त्यश्च पुलहश्च महातपाः । अङ्गिराः कश्यपोऽत्रिश्च मरीचिर्भृगुरेव च ।।"}, {"c": "9.44", "n": "10", "i": 47480, "v": "क्रतुर्हरः प्रचेताश्च मनुर्दक्षस्तथैव च । ऋतवश्च ग्रहाश्चैव ज्योतींषि च विशां पते ।।"}, {"c": "9.44", "n": "11", "i": 47481, "v": "मूर्तिमत्यश्च सरितो वेदाश्चैव सनातनाः । समुद्राश्च ह्रदाश्चैव तीर्थानि विविधानि च । पृथिवी द्यौर्दिशश्चैव पादपाश्च जनाधिप ।।"}, {"c": "9.44", "n": "12", "i": 47482, "v": "अदितिर्देवमाता च ह्रीः श्रीः स्वाहा सरस्वती । उमा शची सिनीवाली तथा चानुमतिः कुहूः । राका च धिषणा चैव पत्न्यश्चान्या दिवौकसाम् ।।"}, {"c": "9.44", "n": "13", "i": 47483, "v": "हिमवांश्चैव विन्ध्यश्च मेरुश्चानेकशृङ्गवान् । ऐरावतः सानुचरः कलाः काष्ठास्तथैव च । मासार्धमासा ऋतवस्तथा रात्र्यहनी नृप ।।"}, {"c": "9.44", "n": "14", "i": 47484, "v": "उच्चैःश्रवा हयश्रेष्ठो नागराजश्च वामनः । अरुणो गरुडश्चैव वृक्षाश्चौषधिभिः सह ।।"}, {"c": "9.44", "n": "15", "i": 47485, "v": "धर्मश्च भगवान्देवः समाजग्मुर्हि संगताः । कालो यमश्च मृत्युश्च यमस्यानुचराश्च ये ।।"}, {"c": "9.44", "n": "16", "i": 47486, "v": "बहुलत्वाच्च नोक्ता ये विविधा देवतागणाः । ते कुमाराभिषेकार्थं समाजग्मुस्ततस्ततः ।।"}, {"c": "9.44", "n": "17", "i": 47487, "v": "जगृहुस्ते तदा राजन्सर्व एव दिवौकसः । आभिषेचनिकं भाण्डं मङ्गलानि च सर्वशः ।।"}, {"c": "9.44", "n": "18", "i": 47488, "v": "दिव्यसंभारसंयुक्तैः कलशैः काञ्चनैर्नृप । सरस्वतीभिः पुण्याभिर्दिव्यतोयाभिरेव तु ।।"}, {"c": "9.44", "n": "19", "i": 47489, "v": "अभ्यषिञ्चन्कुमारं वै संप्रहृष्टा दिवौकसः । सेनापतिं महात्मानमसुराणां भयावहम् ।।"}, {"c": "9.44", "n": "20", "i": 47490, "v": "पुरा यथा महाराज वरुणं वै जलेश्वरम् । तथाभ्यषिञ्चद्भगवान्ब्रह्मा लोकपितामहः । कश्यपश्च महातेजा ये चान्ये नानुकीर्तिताः ।।"}, {"c": "9.44", "n": "21", "i": 47491, "v": "तस्मै ब्रह्मा ददौ प्रीतो बलिनो वातरंहसः । कामवीर्यधरान्सिद्धान्महापारिषदान्प्रभुः ।।"}, {"c": "9.44", "n": "22", "i": 47492, "v": "नन्दिषेणं लोहिताक्षं घण्टाकर्णं च संमतम् । चतुर्थमस्यानुचरं ख्यातं कुमुदमालिनम् ।।"}, {"c": "9.44", "n": "23", "i": 47493, "v": "ततः स्थाणुं महावेगं महापारिषदं क्रतुम् । मायाशतधरं कामं कामवीर्यबलान्वितम् । ददौ स्कन्दाय राजेन्द्र सुरारिविनिबर्हणम् ।।"}, {"c": "9.44", "n": "24", "i": 47494, "v": "स हि देवासुरे युद्धे दैत्यानां भीमकर्मणाम् । जघान दोर्भ्यां संक्रुद्धः प्रयुतानि चतुर्दश ।।"}, {"c": "9.44", "n": "25", "i": 47495, "v": "तथा देवा ददुस्तस्मै सेनां नैरृतसंकुलाम् । देवशत्रुक्षयकरीमजय्यां विश्वरूपिणीम् ।।"}, {"c": "9.44", "n": "26", "i": 47496, "v": "जयशब्दं ततश्चक्रुर्देवाः सर्वे सवासवाः । गन्धर्वयक्षरक्षांसि मुनयः पितरस्तथा ।।"}, {"c": "9.44", "n": "27", "i": 47497, "v": "यमः प्रादादनुचरौ यमकालोपमावुभौ । उन्माथं च प्रमाथं च महावीर्यौ महाद्युती ।।"}, {"c": "9.44", "n": "28", "i": 47498, "v": "सुभ्राजो भास्करश्चैव यौ तौ सूर्यानुयायिनौ । तौ सूर्यः कार्त्तिकेयाय ददौ प्रीतः प्रतापवान् ।।"}, {"c": "9.44", "n": "29", "i": 47499, "v": "कैलासशृङ्गसंकाशौ श्वेतमाल्यानुलेपनौ । सोमोऽप्यनुचरौ प्रादान्मणिं सुमणिमेव च ।।"}, {"c": "9.44", "n": "30", "i": 47500, "v": "ज्वालाजिह्वं तथा ज्योतिरात्मजाय हुताशनः । ददावनुचरौ शूरौ परसैन्यप्रमाथिनौ ।।"}, {"c": "9.44", "n": "31", "i": 47501, "v": "परिघं च वटं चैव भीमं च सुमहाबलम् । दहतिं दहनं चैव प्रचण्डौ वीर्यसंमतौ । अंशोऽप्यनुचरान्पञ्च ददौ स्कन्दाय धीमते ।।"}, {"c": "9.44", "n": "32", "i": 47502, "v": "उत्क्रोशं पङ्कजं चैव वज्रदण्डधरावुभौ । ददावनलपुत्राय वासवः परवीरहा । तौ हि शत्रून्महेन्द्रस्य जघ्नतुः समरे बहून् ।।"}, {"c": "9.44", "n": "33", "i": 47503, "v": "चक्रं विक्रमकं चैव संक्रमं च महाबलम् । स्कन्दाय त्रीननुचरान्ददौ विष्णुर्महायशाः ।।"}, {"c": "9.44", "n": "34", "i": 47504, "v": "वर्धनं नन्दनं चैव सर्वविद्याविशारदौ । स्कन्दाय ददतुः प्रीतावश्विनौ भरतर्षभ ।।"}, {"c": "9.44", "n": "35", "i": 47505, "v": "कुन्दनं कुसुमं चैव कुमुदं च महायशाः । डम्बराडम्बरौ चैव ददौ धाता महात्मने ।।"}, {"c": "9.44", "n": "36", "i": 47506, "v": "वक्रानुवक्रौ बलिनौ मेषवक्त्रौ बलोत्कटौ । ददौ त्वष्टा महामायौ स्कन्दायानुचरौ वरौ ।।"}, {"c": "9.44", "n": "37", "i": 47507, "v": "सुव्रतं सत्यसंधं च ददौ मित्रो महात्मने । कुमाराय महात्मानौ तपोविद्याधरौ प्रभुः ।।"}, {"c": "9.44", "n": "38", "i": 47508, "v": "सुदर्शनीयौ वरदौ त्रिषु लोकेषु विश्रुतौ । सुप्रभं च महात्मानं शुभकर्माणमेव च । कार्त्तिकेयाय संप्रादाद्विधाता लोकविश्रुतौ ।।"}, {"c": "9.44", "n": "39", "i": 47509, "v": "पालितकं कालिकं च महामायाविनावुभौ । पूषा च पार्षदौ प्रादात्कार्त्तिकेयाय भारत ।।"}, {"c": "9.44", "n": "40", "i": 47510, "v": "बलं चातिबलं चैव महावक्त्रौ महाबलौ । प्रददौ कार्त्तिकेयाय वायुर्भरतसत्तम ।।"}, {"c": "9.44", "n": "41", "i": 47511, "v": "घसं चातिघसं चैव तिमिवक्त्रौ महाबलौ । प्रददौ कार्त्तिकेयाय वरुणः सत्यसंगरः ।।"}, {"c": "9.44", "n": "42", "i": 47512, "v": "सुवर्चसं महात्मानं तथैवाप्यतिवर्चसम् । हिमवान्प्रददौ राजन्हुताशनसुताय वै ।।"}, {"c": "9.44", "n": "43", "i": 47513, "v": "काञ्चनं च महात्मानं मेघमालिनमेव च । ददावनुचरौ मेरुरग्निपुत्राय भारत ।।"}, {"c": "9.44", "n": "44", "i": 47514, "v": "स्थिरं चातिस्थिरं चैव मेरुरेवापरौ ददौ । महात्मनेऽग्निपुत्राय महाबलपराक्रमौ ।।"}, {"c": "9.44", "n": "45", "i": 47515, "v": "उच्छ्रितं चातिशृङ्गं च महापाषाणयोधिनौ । प्रददावग्निपुत्राय विन्ध्यः पारिषदावुभौ ।।"}, {"c": "9.44", "n": "46", "i": 47516, "v": "संग्रहं विग्रहं चैव समुद्रोऽपि गदाधरौ । प्रददावग्निपुत्राय महापारिषदावुभौ ।।"}, {"c": "9.44", "n": "47", "i": 47517, "v": "उन्मादं पुष्पदन्तं च शङ्कुकर्णं तथैव च । प्रददावग्निपुत्राय पार्वती शुभदर्शना ।।"}, {"c": "9.44", "n": "48", "i": 47518, "v": "जयं महाजयं चैव नागौ ज्वलनसूनवे । प्रददौ पुरुषव्याघ्र वासुकिः पन्नगेश्वरः ।।"}, {"c": "9.44", "n": "49", "i": 47519, "v": "एवं साध्याश्च रुद्राश्च वसवः पितरस्तथा । सागराः सरितश्चैव गिरयश्च महाबलाः ।।"}, {"c": "9.44", "n": "50", "i": 47520, "v": "ददुः सेनागणाध्यक्षाञ्शूलपट्टिशधारिणः । दिव्यप्रहरणोपेतान्नानावेषविभूषितान् ।।"}, {"c": "9.44", "n": "51", "i": 47521, "v": "शृणु नामानि चान्येषां येऽन्ये स्कन्दस्य सैनिकाः । विविधायुधसंपन्नाश्चित्राभरणवर्मिणः ।।"}, {"c": "9.44", "n": "52", "i": 47522, "v": "शङ्कुकर्णो निकुम्भश्च पद्मः कुमुद एव च । अनन्तो द्वादशभुजस्तथा कृष्णोपकृष्णकौ ।।"}, {"c": "9.44", "n": "53", "i": 47523, "v": "द्रोणश्रवाः कपिस्कन्धः काञ्चनाक्षो जलंधमः । अक्षसंतर्जनो राजन्कुनदीकस्तमोभ्रकृत् ।।"}, {"c": "9.44", "n": "54", "i": 47524, "v": "एकाक्षो द्वादशाक्षश्च तथैवैकजटः प्रभुः । सहस्रबाहुर्विकटो व्याघ्राक्षः क्षितिकम्पनः ।।"}, {"c": "9.44", "n": "55", "i": 47525, "v": "पुण्यनामा सुनामा च सुवक्त्रः प्रियदर्शनः । परिश्रुतः कोकनदः प्रियमाल्यानुलेपनः ।।"}, {"c": "9.44", "n": "56", "i": 47526, "v": "अजोदरो गजशिराः स्कन्धाक्षः शतलोचनः । ज्वालाजिह्वः करालश्च सितकेशो जटी हरिः ।।"}, {"c": "9.44", "n": "57", "i": 47527, "v": "चतुर्दंष्ट्रोऽष्टजिह्वश्च मेघनादः पृथुश्रवाः । विद्युदक्षो धनुर्वक्त्रो जठरो मारुताशनः ।।"}, {"c": "9.44", "n": "58", "i": 47528, "v": "उदराक्षो झषाक्षश्च वज्रनाभो वसुप्रभः । समुद्रवेगो राजेन्द्र शैलकम्पी तथैव च ।।"}, {"c": "9.44", "n": "59", "i": 47529, "v": "पुत्रमेषः प्रवाहश्च तथा नन्दोपनन्दकौ । धूम्रः श्वेतः कलिङ्गश्च सिद्धार्थो वरदस्तथा ।।"}, {"c": "9.44", "n": "60", "i": 47530, "v": "प्रियकश्चैव नन्दश्च गोनन्दश्च प्रतापवान् । आनन्दश्च प्रमोदश्च स्वस्तिको ध्रुवकस्तथा ।।"}, {"c": "9.44", "n": "61", "i": 47531, "v": "क्षेमवापः सुजातश्च सिद्धयात्रश्च भारत । गोव्रजः कनकापीडो महापारिषदेश्वरः ।।"}, {"c": "9.44", "n": "62", "i": 47532, "v": "गायनो हसनश्चैव बाणः खड्गश्च वीर्यवान् । वैताली चातिताली च तथा कतिकवातिकौ ।।"}, {"c": "9.44", "n": "63", "i": 47533, "v": "हंसजः पङ्कदिग्धाङ्गः समुद्रोन्मादनश्च ह । रणोत्कटः प्रहासश्च श्वेतशीर्षश्च नन्दकः ।।"}, {"c": "9.44", "n": "64", "i": 47534, "v": "कालकण्ठः प्रभासश्च तथा कुम्भाण्डकोऽपरः । कालकाक्षः सितश्चैव भूतलोन्मथनस्तथा ।।"}, {"c": "9.44", "n": "65", "i": 47535, "v": "यज्ञवाहः प्रवाहश्च देवयाजी च सोमपः । सजालश्च महातेजाः क्रथक्राथौ च भारत ।।"}, {"c": "9.44", "n": "66", "i": 47536, "v": "तुहनश्च तुहानश्च चित्रदेवश्च वीर्यवान् । मधुरः सुप्रसादश्च किरीटी च महाबलः ।।"}, {"c": "9.44", "n": "67", "i": 47537, "v": "वसनो मधुवर्णश्च कलशोदर एव च । धमन्तो मन्मथकरः सूचीवक्त्रश्च वीर्यवान् ।।"}, {"c": "9.44", "n": "68", "i": 47538, "v": "श्वेतवक्त्रः सुवक्त्रश्च चारुवक्त्रश्च पाण्डुरः । दण्डबाहुः सुबाहुश्च रजः कोकिलकस्तथा ।।"}, {"c": "9.44", "n": "69", "i": 47539, "v": "अचलः कनकाक्षश्च बालानामयिकः प्रभुः । संचारकः कोकनदो गृध्रवक्त्रश्च जम्बुकः ।।"}, {"c": "9.44", "n": "70", "i": 47540, "v": "लोहाशवक्त्रो जठरः कुम्भवक्त्रश्च कुण्डकः । मद्गुग्रीवश्च कृष्णौजा हंसवक्त्रश्च चन्द्रभाः ।।"}, {"c": "9.44", "n": "71", "i": 47541, "v": "पाणिकूर्मा च शम्बूकः पञ्चवक्त्रश्च शिक्षकः । चाषवक्त्रश्च जम्बूकः शाकवक्त्रश्च कुण्डकः ।।"}, {"c": "9.44", "n": "72", "i": 47542, "v": "योगयुक्ता महात्मानः सततं ब्राह्मणप्रियाः । पैतामहा महात्मानो महापारिषदाश्च ह । यौवनस्थाश्च बालाश्च वृद्धाश्च जनमेजय ।।"}, {"c": "9.44", "n": "73", "i": 47543, "v": "सहस्रशः पारिषदाः कुमारमुपतस्थिरे । वक्त्रैर्नानाविधैर्ये तु शृणु ताञ्जनमेजय ।।"}, {"c": "9.44", "n": "74", "i": 47544, "v": "कूर्मकुक्कुटवक्त्राश्च शशोलूकमुखास्तथा । खरोष्ट्रवदनाश्चैव वराहवदनास्तथा ।।"}, {"c": "9.44", "n": "75", "i": 47545, "v": "मनुष्यमेषवक्त्राश्च सृगालवदनास्तथा । भीमा मकरवक्त्राश्च शिंशुमारमुखास्तथा ।।"}, {"c": "9.44", "n": "76", "i": 47546, "v": "मार्जारशशवक्त्राश्च दीर्घवक्त्राश्च भारत । नकुलोलूकवक्त्राश्च श्ववक्त्राश्च तथापरे ।।"}, {"c": "9.44", "n": "77", "i": 47547, "v": "आखुबभ्रुकवक्त्राश्च मयूरवदनास्तथा । मत्स्यमेषाननाश्चान्ये अजाविमहिषाननाः ।।"}, {"c": "9.44", "n": "78", "i": 47548, "v": "ऋक्षशार्दूलवक्त्राश्च द्वीपिसिंहाननास्तथा । भीमा गजाननाश्चैव तथा नक्रमुखाः परे ।।"}, {"c": "9.44", "n": "79", "i": 47549, "v": "गरुडाननाः खड्गमुखा वृककाकमुखास्तथा । गोखरोष्ट्रमुखाश्चान्ये वृषदंशमुखास्तथा ।।"}, {"c": "9.44", "n": "80", "i": 47550, "v": "महाजठरपादाङ्गास्तारकाक्षाश्च भारत । पारावतमुखाश्चान्ये तथा वृषमुखाः परे ।।"}, {"c": "9.44", "n": "81", "i": 47551, "v": "कोकिलावदनाश्चान्ये श्येनतित्तिरिकाननाः । कृकलासमुखाश्चैव विरजोम्बरधारिणः ।।"}, {"c": "9.44", "n": "82", "i": 47552, "v": "व्यालवक्त्राः शूलमुखाश्चण्डवक्त्राः शताननाः । आशीविषाश्चीरधरा गोनासावरणास्तथा ।।"}, {"c": "9.44", "n": "83", "i": 47553, "v": "स्थूलोदराः कृशाङ्गाश्च स्थूलाङ्गाश्च कृशोदराः । ह्रस्वग्रीवा महाकर्णा नानाव्यालविभूषिताः ।।"}, {"c": "9.44", "n": "84", "i": 47554, "v": "गजेन्द्रचर्मवसनास्तथा कृष्णाजिनाम्बराः । स्कन्धेमुखा महाराज तथा ह्युदरतोमुखाः ।।"}, {"c": "9.44", "n": "85", "i": 47555, "v": "पृष्ठेमुखा हनुमुखास्तथा जङ्घामुखा अपि । पार्श्वाननाश्च बहवो नानादेशमुखास्तथा ।।"}, {"c": "9.44", "n": "86", "i": 47556, "v": "तथा कीटपतंगानां सदृशास्या गणेश्वराः । नानाव्यालमुखाश्चान्ये बहुबाहुशिरोधराः ।।"}, {"c": "9.44", "n": "87", "i": 47557, "v": "नानावृक्षभुजाः केचित्कटिशीर्षास्तथापरे । भुजंगभोगवदना नानागुल्मनिवासिनः ।।"}, {"c": "9.44", "n": "88", "i": 47558, "v": "चीरसंवृतगात्राश्च तथा फलकवाससः । नानावेषधराश्चैव चर्मवासस एव च ।।"}, {"c": "9.44", "n": "89", "i": 47559, "v": "उष्णीषिणो मुकुटिनः कम्बुग्रीवाः सुवर्चसः । किरीटिनः पञ्चशिखास्तथा कठिनमूर्धजाः ।।"}, {"c": "9.44", "n": "90", "i": 47560, "v": "त्रिशिखा द्विशिखाश्चैव तथा सप्तशिखाः परे । शिखण्डिनो मुकुटिनो मुण्डाश्च जटिलास्तथा ।।"}, {"c": "9.44", "n": "91", "i": 47561, "v": "चित्रमाल्यधराः केचित्केचिद्रोमाननास्तथा । दिव्यमाल्याम्बरधराः सततं प्रियविग्रहाः ।।"}, {"c": "9.44", "n": "92", "i": 47562, "v": "कृष्णा निर्मांसवक्त्राश्च दीर्घपृष्ठा निरूदराः । स्थूलपृष्ठा ह्रस्वपृष्ठाः प्रलम्बोदरमेहनाः ।।"}, {"c": "9.44", "n": "93", "i": 47563, "v": "महाभुजा ह्रस्वभुजा ह्रस्वगात्राश्च वामनाः । कुब्जाश्च दीर्घजङ्घाश्च हस्तिकर्णशिरोधराः ।।"}, {"c": "9.44", "n": "94", "i": 47564, "v": "हस्तिनासाः कूर्मनासा वृकनासास्तथापरे । दीर्घोष्ठा दीर्घजिह्वाश्च विकराला ह्यधोमुखाः ।।"}, {"c": "9.44", "n": "95", "i": 47565, "v": "महादंष्ट्रा ह्रस्वदंष्ट्राश्चतुर्दंष्ट्रास्तथापरे । वारणेन्द्रनिभाश्चान्ये भीमा राजन्सहस्रशः ।।"}, {"c": "9.44", "n": "96", "i": 47566, "v": "सुविभक्तशरीराश्च दीप्तिमन्तः स्वलंकृताः । पिङ्गाक्षाः शङ्कुकर्णाश्च वक्रनासाश्च भारत ।।"}, {"c": "9.44", "n": "97", "i": 47567, "v": "पृथुदंष्ट्रा महादंष्ट्राः स्थूलौष्ठा हरिमूर्धजाः । नानापादौष्ठदंष्ट्राश्च नानाहस्तशिरोधराः । नानावर्मभिराच्छन्ना नानाभाषाश्च भारत ।।"}, {"c": "9.44", "n": "98", "i": 47568, "v": "कुशला देशभाषासु जल्पन्तोऽन्योन्यमीश्वराः । हृष्टाः परिपतन्ति स्म महापारिषदास्तथा ।।"}, {"c": "9.44", "n": "99", "i": 47569, "v": "दीर्घग्रीवा दीर्घनखा दीर्घपादशिरोभुजाः । पिङ्गाक्षा नीलकण्ठाश्च लम्बकर्णाश्च भारत ।।"}, {"c": "9.44", "n": "100", "i": 47570, "v": "वृकोदरनिभाश्चैव केचिदञ्जनसंनिभाः । श्वेताङ्गा लोहितग्रीवाः पिङ्गाक्षाश्च तथापरे । कल्माषा बहवो राजंश्चित्रवर्णाश्च भारत ।।"}, {"c": "9.44", "n": "101", "i": 47571, "v": "चामरापीडकनिभाः श्वेतलोहितराजयः । नानावर्णाः सवर्णाश्च मयूरसदृशप्रभाः ।।"}, {"c": "9.44", "n": "102", "i": 47572, "v": "पुनः प्रहरणान्येषां कीर्त्यमानानि मे शृणु । शेषैः कृतं पारिषदैरायुधानां परिग्रहम् ।।"}, {"c": "9.44", "n": "103", "i": 47573, "v": "पाशोद्यतकराः केचिद्व्यादितास्याः खराननाः । पृथ्वक्षा नीलकण्ठाश्च तथा परिघबाहवः ।।"}, {"c": "9.44", "n": "104", "i": 47574, "v": "शतघ्नीचक्रहस्ताश्च तथा मुसलपाणयः । शूलासिहस्ताश्च तथा महाकाया महाबलाः ।।"}, {"c": "9.44", "n": "105", "i": 47575, "v": "गदाभुशुण्डिहस्ताश्च तथा तोमरपाणयः । असिमुद्गरहस्ताश्च दण्डहस्ताश्च भारत ।।"}, {"c": "9.44", "n": "106", "i": 47576, "v": "आयुधैर्विविधैर्घोरैर्महात्मानो महाजवाः । महाबला महावेगा महापारिषदास्तथा ।।"}, {"c": "9.44", "n": "107", "i": 47577, "v": "अभिषेकं कुमारस्य दृष्ट्वा हृष्टा रणप्रियाः । घण्टाजालपिनद्धाङ्गा ननृतुस्ते महौजसः ।।"}, {"c": "9.44", "n": "108", "i": 47578, "v": "एते चान्ये च बहवो महापारिषदा नृप । उपतस्थुर्महात्मानं कार्त्तिकेयं यशस्विनम् ।।"}, {"c": "9.44", "n": "109", "i": 47579, "v": "दिव्याश्चाप्यान्तरिक्षाश्च पार्थिवाश्चानिलोपमाः । व्यादिष्टा दैवतैः शूराः स्कन्दस्यानुचराभवन् ।।"}, {"c": "9.44", "n": "110", "i": 47580, "v": "तादृशानां सहस्राणि प्रयुतान्यर्बुदानि च । अभिषिक्तं महात्मानं परिवार्योपतस्थिरे ।।"}, {"c": "9.45", "t": "वैशंपायन उवाच ।"}, {"c": "9.45", "n": "1", "i": 47581, "v": "शृणु मातृगणान्राजन्कुमारानुचरानिमान् । कीर्त्यमानान्मया वीर सपत्नगणसूदनान् ।।"}, {"c": "9.45", "n": "2", "i": 47582, "v": "यशस्विनीनां मातॄणां शृणु नामानि भारत । याभिर्व्याप्तास्त्रयो लोकाः कल्याणीभिश्चराचराः ।।"}, {"c": "9.45", "n": "3", "i": 47583, "v": "प्रभावती विशालाक्षी पलिता गोनसी तथा । श्रीमती बहुला चैव तथैव बहुपुत्रिका ।।"}, {"c": "9.45", "n": "4", "i": 47584, "v": "अप्सुजाता च गोपाली बृहदम्बालिका तथा । जयावती मालतिका ध्रुवरत्ना भयंकरी ।।"}, {"c": "9.45", "n": "5", "i": 47585, "v": "वसुदामा सुदामा च विशोका नन्दिनी तथा । एकचूडा महाचूडा चक्रनेमिश्च भारत ।।"}, {"c": "9.45", "n": "6", "i": 47586, "v": "उत्तेजनी जयत्सेना कमलाक्ष्यथ शोभना । शत्रुंजया तथा चैव क्रोधना शलभी खरी ।।"}, {"c": "9.45", "n": "7", "i": 47587, "v": "माधवी शुभवक्त्रा च तीर्थनेमिश्च भारत । गीतप्रिया च कल्याणी कद्रुला चामिताशना ।।"}, {"c": "9.45", "n": "8", "i": 47588, "v": "मेघस्वना भोगवती सुभ्रूश्च कनकावती । अलाताक्षी वीर्यवती विद्युज्जिह्वा च भारत ।।"}, {"c": "9.45", "n": "9", "i": 47589, "v": "पद्मावती सुनक्षत्रा कन्दरा बहुयोजना । संतानिका च कौरव्य कमला च महाबला ।।"}, {"c": "9.45", "n": "10", "i": 47590, "v": "सुदामा बहुदामा च सुप्रभा च यशस्विनी । नृत्यप्रिया च राजेन्द्र शतोलूखलमेखला ।।"}, {"c": "9.45", "n": "11", "i": 47591, "v": "शतघण्टा शतानन्दा भगनन्दा च भामिनी । वपुष्मती चन्द्रशीता भद्रकाली च भारत ।।"}, {"c": "9.45", "n": "12", "i": 47592, "v": "संकारिका निष्कुटिका भ्रमा चत्वरवासिनी । सुमङ्गला स्वस्तिमती वृद्धिकामा जयप्रिया ।।"}, {"c": "9.45", "n": "13", "i": 47593, "v": "धनदा सुप्रसादा च भवदा च जलेश्वरी । एडी भेडी समेडी च वेतालजननी तथा । कण्डूतिः कालिका चैव देवमित्रा च भारत ।।"}, {"c": "9.45", "n": "14", "i": 47594, "v": "लम्बसी केतकी चैव चित्रसेना तथा बला । कुक्कुटिका शङ्खनिका तथा जर्जरिका नृप ।।"}, {"c": "9.45", "n": "15", "i": 47595, "v": "कुण्डारिका कोकलिका कण्डरा च शतोदरी । उत्क्राथिनी जरेणा च महावेगा च कङ्कणा ।।"}, {"c": "9.45", "n": "16", "i": 47596, "v": "मनोजवा कण्टकिनी प्रघसा पूतना तथा । खशया चुर्व्युटिर्वामा क्रोशनाथ तडित्प्रभा ।।"}, {"c": "9.45", "n": "17", "i": 47597, "v": "मण्डोदरी च तुण्डा च कोटरा मेघवासिनी । सुभगा लम्बिनी लम्बा वसुचूडा विकत्थनी ।।"}, {"c": "9.45", "n": "18", "i": 47598, "v": "ऊर्ध्ववेणीधरा चैव पिङ्गाक्षी लोहमेखला । पृथुवक्त्रा मधुरिका मधुकुम्भा तथैव च ।।"}, {"c": "9.45", "n": "19", "i": 47599, "v": "पक्षालिका मन्थनिका जरायुर्जर्जरानना । ख्याता दहदहा चैव तथा धमधमा नृप ।।"}, {"c": "9.45", "n": "20", "i": 47600, "v": "खण्डखण्डा च राजेन्द्र पूषणा मणिकुण्डला । अमोचा चैव कौरव्य तथा लम्बपयोधरा ।।"}, {"c": "9.45", "n": "21", "i": 47601, "v": "वेणुवीणाधरा चैव पिङ्गाक्षी लोहमेखला । शशोलूकमुखी कृष्णा खरजङ्घा महाजवा ।।"}, {"c": "9.45", "n": "22", "i": 47602, "v": "शिशुमारमुखी श्वेता लोहिताक्षी विभीषणा । जटालिका कामचरी दीर्घजिह्वा बलोत्कटा ।।"}, {"c": "9.45", "n": "23", "i": 47603, "v": "कालेडिका वामनिका मुकुटा चैव भारत । लोहिताक्षी महाकाया हरिपिण्डी च भूमिप ।।"}, {"c": "9.45", "n": "24", "i": 47604, "v": "एकाक्षरा सुकुसुमा कृष्णकर्णी च भारत । क्षुरकर्णी चतुष्कर्णी कर्णप्रावरणा तथा ।।"}, {"c": "9.45", "n": "25", "i": 47605, "v": "चतुष्पथनिकेता च गोकर्णी महिषानना । खरकर्णी महाकर्णी भेरीस्वनमहास्वना ।।"}, {"c": "9.45", "n": "26", "i": 47606, "v": "शङ्खकुम्भस्वना चैव भङ्गदा च महाबला । गणा च सुगणा चैव तथाभीत्यथ कामदा ।।"}, {"c": "9.45", "n": "27", "i": 47607, "v": "चतुष्पथरता चैव भूतितीर्थान्यगोचरा । पशुदा वित्तदा चैव सुखदा च महायशाः । पयोदा गोमहिषदा सुविषाणा च भारत ।।"}, {"c": "9.45", "n": "28", "i": 47608, "v": "प्रतिष्ठा सुप्रतिष्ठा च रोचमाना सुरोचना । गोकर्णी च सुकर्णी च ससिरा स्थेरिका तथा । एकचक्रा मेघरवा मेघमाला विरोचना ।।"}, {"c": "9.45", "n": "29", "i": 47609, "v": "एताश्चान्याश्च बहवो मातरो भरतर्षभ । कार्त्तिकेयानुयायिन्यो नानारूपाः सहस्रशः ।।"}, {"c": "9.45", "n": "30", "i": 47610, "v": "दीर्घनख्यो दीर्घदन्त्यो दीर्घतुण्ड्यश्च भारत । सरला मधुराश्चैव यौवनस्थाः स्वलंकृताः ।।"}, {"c": "9.45", "n": "31", "i": 47611, "v": "माहात्म्येन च संयुक्ताः कामरूपधरास्तथा । निर्मांसगात्र्यः श्वेताश्च तथा काञ्चनसंनिभाः ।।"}, {"c": "9.45", "n": "32", "i": 47612, "v": "कृष्णमेघनिभाश्चान्या धूम्राश्च भरतर्षभ । अरुणाभा महाभागा दीर्घकेश्यः सिताम्बराः ।।"}, {"c": "9.45", "n": "33", "i": 47613, "v": "ऊर्ध्ववेणीधराश्चैव पिङ्गाक्ष्यो लम्बमेखलाः । लम्बोदर्यो लम्बकर्णास्तथा लम्बपयोधराः ।।"}, {"c": "9.45", "n": "34", "i": 47614, "v": "ताम्राक्ष्यस्ताम्रवर्णाश्च हर्यक्ष्यश्च तथापराः । वरदाः कामचारिण्यो नित्यप्रमुदितास्तथा ।।"}, {"c": "9.45", "n": "35", "i": 47615, "v": "याम्यो रौद्र्यस्तथा सौम्याः कौबेर्योऽथ महाबलाः । वारुण्योऽथ च माहेन्द्र्यस्तथाग्नेय्यः परंतप ।।"}, {"c": "9.45", "n": "36", "i": 47616, "v": "वायव्यश्चाथ कौमार्यो ब्राह्म्यश्च भरतर्षभ । रूपेणाप्सरसां तुल्या जवे वायुसमास्तथा ।।"}, {"c": "9.45", "n": "37", "i": 47617, "v": "परपुष्टोपमा वाक्ये तथर्द्ध्या धनदोपमाः । शक्रवीर्योपमाश्चैव दीप्त्या वह्निसमास्तथा ।।"}, {"c": "9.45", "n": "38", "i": 47618, "v": "वृक्षचत्वरवासिन्यश्चतुष्पथनिकेतनाः । गुहाश्मशानवासिन्यः शैलप्रस्रवणालयाः ।।"}, {"c": "9.45", "n": "39", "i": 47619, "v": "नानाभरणधारिण्यो नानामाल्याम्बरास्तथा । नानाविचित्रवेषाश्च नानाभाषास्तथैव च ।।"}, {"c": "9.45", "n": "40", "i": 47620, "v": "एते चान्ये च बहवो गणाः शत्रुभयंकराः । अनुजग्मुर्महात्मानं त्रिदशेन्द्रस्य संमते ।।"}, {"c": "9.45", "n": "41", "i": 47621, "v": "ततः शक्त्यस्त्रमददद्भगवान्पाकशासनः । गुहाय राजशार्दूल विनाशाय सुरद्विषाम् ।।"}, {"c": "9.45", "n": "42", "i": 47622, "v": "महास्वनां महाघण्टां द्योतमानां सितप्रभाम् । तरुणादित्यवर्णां च पताकां भरतर्षभ ।।"}, {"c": "9.45", "n": "43", "i": 47623, "v": "ददौ पशुपतिस्तस्मै सर्वभूतमहाचमूम् । उग्रां नानाप्रहरणां तपोवीर्यबलान्विताम् ।।"}, {"c": "9.45", "n": "44", "i": 47624, "v": "विष्णुर्ददौ वैजयन्तीं मालां बलविवर्धिनीम् । उमा ददौ चारजसी वाससी सूर्यसप्रभे ।।"}, {"c": "9.45", "n": "45", "i": 47625, "v": "गङ्गा कमण्डलुं दिव्यममृतोद्भवमुत्तमम् । ददौ प्रीत्या कुमाराय दण्डं चैव बृहस्पतिः ।।"}, {"c": "9.45", "n": "46", "i": 47626, "v": "गरुडो दयितं पुत्रं मयूरं चित्रबर्हिणम् । अरुणस्ताम्रचूडं च प्रददौ चरणायुधम् ।।"}, {"c": "9.45", "n": "47", "i": 47627, "v": "पाशं तु वरुणो राजा बलवीर्यसमन्वितम् । कृष्णाजिनं तथा ब्रह्मा ब्रह्मण्याय ददौ प्रभुः । समरेषु जयं चैव प्रददौ लोकभावनः ।।"}, {"c": "9.45", "n": "48", "i": 47628, "v": "सेनापत्यमनुप्राप्य स्कन्दो देवगणस्य ह । शुशुभे ज्वलितोऽर्चिष्मान्द्वितीय इव पावकः । ततः पारिषदैश्चैव मातृभिश्च समन्वितः ।।"}, {"c": "9.45", "n": "49", "i": 47629, "v": "सा सेना नैरृती भीमा सघण्टोच्छ्रितकेतना । सभेरीशङ्खमुरजा सायुधा सपताकिनी । शारदी द्यौरिवाभाति ज्योतिर्भिरुपशोभिता ।।"}, {"c": "9.45", "n": "50", "i": 47630, "v": "ततो देवनिकायास्ते भूतसेनागणास्तथा । वादयामासुरव्यग्रा भेरीशङ्खांश्च पुष्कलान् ।।"}, {"c": "9.45", "n": "51", "i": 47631, "v": "पटहाञ्झर्झरांश्चैव कृकचान्गोविषाणिकान् । आडम्बरान्गोमुखांश्च डिण्डिमांश्च महास्वनान् ।।"}, {"c": "9.45", "n": "52", "i": 47632, "v": "तुष्टुवुस्ते कुमारं च सर्वे देवाः सवासवाः । जगुश्च देवगन्धर्वा ननृतुश्चाप्सरोगणाः ।।"}, {"c": "9.45", "n": "53", "i": 47633, "v": "ततः प्रीतो महासेनस्त्रिदशेभ्यो वरं ददौ । रिपून्हन्तास्मि समरे ये वो वधचिकीर्षवः ।।"}, {"c": "9.45", "n": "54", "i": 47634, "v": "प्रतिगृह्य वरं देवास्तस्माद्विबुधसत्तमात् । प्रीतात्मानो महात्मानो मेनिरे निहतान्रिपून् ।।"}, {"c": "9.45", "n": "55", "i": 47635, "v": "सर्वेषां भूतसंघानां हर्षान्नादः समुत्थितः । अपूरयत लोकांस्त्रीन्वरे दत्ते महात्मना ।।"}, {"c": "9.45", "n": "56", "i": 47636, "v": "स निर्ययौ महासेनो महत्या सेनया वृतः । वधाय युधि दैत्यानां रक्षार्थं च दिवौकसाम् ।।"}, {"c": "9.45", "n": "57", "i": 47637, "v": "व्यवसायो जयो धर्मः सिद्धिर्लक्ष्मीर्धृतिः स्मृतिः । महासेनस्य सैन्यानामग्रे जग्मुर्नराधिप ।।"}, {"c": "9.45", "n": "58", "i": 47638, "v": "स तया भीमया देवः शूलमुद्गरहस्तया । गदामुसलनाराचशक्तितोमरहस्तया । दृप्तसिंहनिनादिन्या विनद्य प्रययौ गुहः ।।"}, {"c": "9.45", "n": "59", "i": 47639, "v": "तं दृष्ट्वा सर्वदैतेया राक्षसा दानवास्तथा । व्यद्रवन्त दिशः सर्वा भयोद्विग्नाः समन्ततः । अभ्यद्रवन्त देवास्तान्विविधायुधपाणयः ।।"}, {"c": "9.45", "n": "60", "i": 47640, "v": "दृष्ट्वा च स ततः क्रुद्धः स्कन्दस्तेजोबलान्वितः । शक्त्यस्त्रं भगवान्भीमं पुनः पुनरवासृजत् । आदधच्चात्मनस्तेजो हविषेद्ध इवानलः ।।"}, {"c": "9.45", "n": "61", "i": 47641, "v": "अभ्यस्यमाने शक्त्यस्त्रे स्कन्देनामिततेजसा । उल्काज्वाला महाराज पपात वसुधातले ।।"}, {"c": "9.45", "n": "62", "i": 47642, "v": "संह्रादयन्तश्च तथा निर्घाताश्चापतन्क्षितौ । यथान्तकालसमये सुघोराः स्युस्तथा नृप ।।"}, {"c": "9.45", "n": "63", "i": 47643, "v": "क्षिप्ता ह्येका तथा शक्तिः सुघोरानलसूनुना । ततः कोट्यो विनिष्पेतुः शक्तीनां भरतर्षभ ।।"}, {"c": "9.45", "n": "64", "i": 47644, "v": "स शक्त्यस्त्रेण संग्रामे जघान भगवान्प्रभुः । दैत्येन्द्रं तारकं नाम महाबलपराक्रमम् । वृतं दैत्यायुतैर्वीरैर्बलिभिर्दशभिर्नृप ।।"}, {"c": "9.45", "n": "65", "i": 47645, "v": "महिषं चाष्टभिः पद्मैर्वृतं संख्ये निजघ्निवान् । त्रिपादं चायुतशतैर्जघान दशभिर्वृतम् ।।"}, {"c": "9.45", "n": "66", "i": 47646, "v": "ह्रदोदरं निखर्वैश्च वृतं दशभिरीश्वरः । जघानानुचरैः सार्धं विविधायुधपाणिभिः ।।"}, {"c": "9.45", "n": "67", "i": 47647, "v": "तत्राकुर्वन्त विपुलं नादं वध्यत्सु शत्रुषु । कुमारानुचरा राजन्पूरयन्तो दिशो दश ।।"}, {"c": "9.45", "n": "68", "i": 47648, "v": "शक्त्यस्त्रस्य तु राजेन्द्र ततोऽर्चिर्भिः समन्ततः । दग्धाः सहस्रशो दैत्या नादैः स्कन्दस्य चापरे ।।"}, {"c": "9.45", "n": "69", "i": 47649, "v": "पताकयावधूताश्च हताः केचित्सुरद्विषः । केचिद्घण्टारवत्रस्ता निपेतुर्वसुधातले । केचित्प्रहरणैश्छिन्ना विनिपेतुर्गतासवः ।।"}, {"c": "9.45", "n": "70", "i": 47650, "v": "एवं सुरद्विषोऽनेकान्बलवानाततायिनः । जघान समरे वीरः कार्त्तिकेयो महाबलः ।।"}, {"c": "9.45", "n": "71", "i": 47651, "v": "बाणो नामाथ दैतेयो बलेः पुत्रो महाबलः । क्रौञ्चं पर्वतमासाद्य देवसंघानबाधत ।।"}, {"c": "9.45", "n": "72", "i": 47652, "v": "तमभ्ययान्महासेनः सुरशत्रुमुदारधीः । स कार्त्तिकेयस्य भयात्क्रौञ्चं शरणमेयिवान् ।।"}, {"c": "9.45", "n": "73", "i": 47653, "v": "ततः क्रौञ्चं महामन्युः क्रौञ्चनादनिनादितम् । शक्त्या बिभेद भगवान्कार्त्तिकेयोऽग्निदत्तया ।।"}, {"c": "9.45", "n": "74", "i": 47654, "v": "सशालस्कन्धसरलं त्रस्तवानरवारणम् । पुलिनत्रस्तविहगं विनिष्पतितपन्नगम् ।।"}, {"c": "9.45", "n": "75", "i": 47655, "v": "गोलाङ्गूलर्क्षसंघैश्च द्रवद्भिरनुनादितम् । कुरङ्गगतिनिर्घोषमुद्भ्रान्तसृमराचितम् ।।"}, {"c": "9.45", "n": "76", "i": 47656, "v": "विनिष्पतद्भिः शरभैः सिंहैश्च सहसा द्रुतैः । शोच्यामपि दशां प्राप्तो रराजैव स पर्वतः ।।"}, {"c": "9.45", "n": "77", "i": 47657, "v": "विद्याधराः समुत्पेतुस्तस्य शृङ्गनिवासिनः । किंनराश्च समुद्विग्नाः शक्तिपातरवोद्धताः ।।"}, {"c": "9.45", "n": "78", "i": 47658, "v": "ततो दैत्या विनिष्पेतुः शतशोऽथ सहस्रशः । प्रदीप्तात्पर्वतश्रेष्ठाद्विचित्राभरणस्रजः ।।"}, {"c": "9.45", "n": "79", "i": 47659, "v": "तान्निजघ्नुरतिक्रम्य कुमारानुचरा मृधे । बिभेद शक्त्या क्रौञ्चं च पावकिः परवीरहा ।।"}, {"c": "9.45", "n": "80", "i": 47660, "v": "बहुधा चैकधा चैव कृत्वात्मानं महात्मना । शक्तिः क्षिप्ता रणे तस्य पाणिमेति पुनः पुनः ।।"}, {"c": "9.45", "n": "81", "i": 47661, "v": "एवंप्रभावो भगवानतो भूयश्च पावकिः । क्रौञ्चस्तेन विनिर्भिन्नो दैत्याश्च शतशो हताः ।।"}, {"c": "9.45", "n": "82", "i": 47662, "v": "ततः स भगवान्देवो निहत्य विबुधद्विषः । सभाज्यमानो विबुधैः परं हर्षमवाप ह ।।"}, {"c": "9.45", "n": "83", "i": 47663, "v": "ततो दुन्दुभयो राजन्नेदुः शङ्खाश्च भारत । मुमुचुर्देवयोषाश्च पुष्पवर्षमनुत्तमम् ।।"}, {"c": "9.45", "n": "84", "i": 47664, "v": "दिव्यगन्धमुपादाय ववौ पुण्यश्च मारुतः । गन्धर्वास्तुष्टुवुश्चैनं यज्वानश्च महर्षयः ।।"}, {"c": "9.45", "n": "85", "i": 47665, "v": "केचिदेनं व्यवस्यन्ति पितामहसुतं प्रभुम् । सनत्कुमारं सर्वेषां ब्रह्मयोनिं तमग्रजम् ।।"}, {"c": "9.45", "n": "86", "i": 47666, "v": "केचिन्महेश्वरसुतं केचित्पुत्रं विभावसोः । उमायाः कृत्तिकानां च गङ्गायाश्च वदन्त्युत ।।"}, {"c": "9.45", "n": "87", "i": 47667, "v": "एकधा च द्विधा चैव चतुर्धा च महाबलम् । योगिनामीश्वरं देवं शतशोऽथ सहस्रशः ।।"}, {"c": "9.45", "n": "88", "i": 47668, "v": "एतत्ते कथितं राजन्कार्त्तिकेयाभिषेचनम् । शृणु चैव सरस्वत्यास्तीर्थवंशस्य पुण्यताम् ।।"}, {"c": "9.45", "n": "89", "i": 47669, "v": "बभूव तीर्थप्रवरं हतेषु सुरशत्रुषु । कुमारेण महाराज त्रिविष्टपमिवापरम् ।।"}, {"c": "9.45", "n": "90", "i": 47670, "v": "ऐश्वर्याणि च तत्रस्थो ददावीशः पृथक्पृथक् । तदा नैरृतमुख्येभ्यस्त्रैलोक्ये पावकात्मजः ।।"}, {"c": "9.45", "n": "91", "i": 47671, "v": "एवं स भगवांस्तस्मिंस्तीर्थे दैत्यकुलान्तकः । अभिषिक्तो महाराज देवसेनापतिः सुरैः ।।"}, {"c": "9.45", "n": "92", "i": 47672, "v": "औजसं नाम तत्तीर्थं यत्र पूर्वमपां पतिः । अभिषिक्तः सुरगणैर्वरुणो भरतर्षभ ।।"}, {"c": "9.45", "n": "93", "i": 47673, "v": "तस्मिंस्तीर्थवरे स्नात्वा स्कन्दं चाभ्यर्च्य लाङ्गली । ब्राह्मणेभ्यो ददौ रुक्मं वासांस्याभरणानि च ।।"}, {"c": "9.45", "n": "94", "i": 47674, "v": "उषित्वा रजनीं तत्र माधवः परवीरहा । पूज्य तीर्थवरं तच्च स्पृष्ट्वा तोयं च लाङ्गली । हृष्टः प्रीतमनाश्चैव ह्यभवन्माधवोत्तमः ।।"}, {"c": "9.45", "n": "95", "i": 47675, "v": "एतत्ते सर्वमाख्यातं यन्मां त्वं परिपृच्छसि । यथाभिषिक्तो भगवान्स्कन्दो देवैः समागतैः ।।"}, {"c": "9.46", "t": "जनमेजय उवाच ।"}, {"c": "9.46", "n": "1", "i": 47676, "v": "अत्यद्भुतमिदं ब्रह्मञ्श्रुतवानस्मि तत्त्वतः । अभिषेकं कुमारस्य विस्तरेण यथाविधि ।।"}, {"c": "9.46", "n": "2", "i": 47677, "v": "यच्छ्रुत्वा पूतमात्मानं विजानामि तपोधन । प्रहृष्टानि च रोमाणि प्रसन्नं च मनो मम ।।"}, {"c": "9.46", "n": "3", "i": 47678, "v": "अभिषेकं कुमारस्य दैत्यानां च वधं तथा । श्रुत्वा मे परमा प्रीतिर्भूयः कौतूहलं हि मे ।।"}, {"c": "9.46", "n": "4", "i": 47679, "v": "अपां पतिः कथं ह्यस्मिन्नभिषिक्तः सुरासुरैः । तन्मे ब्रूहि महाप्राज्ञ कुशलो ह्यसि सत्तम ।।"}, {"c": "9.46", "t": "वैशंपायन उवाच ।"}, {"c": "9.46", "n": "5", "i": 47680, "v": "शृणु राजन्निदं चित्रं पूर्वकल्पे यथातथम् । आदौ कृतयुगे तस्मिन्वर्तमाने यथाविधि । वरुणं देवताः सर्वाः समेत्येदमथाब्रुवन् ।।"}, {"c": "9.46", "n": "6", "i": 47681, "v": "यथास्मान्सुरराट्शक्रो भयेभ्यः पाति सर्वदा । तथा त्वमपि सर्वासां सरितां वै पतिर्भव ।।"}, {"c": "9.46", "n": "7", "i": 47682, "v": "वासश्च ते सदा देव सागरे मकरालये । समुद्रोऽयं तव वशे भविष्यति नदीपतिः ।।"}, {"c": "9.46", "n": "8", "i": 47683, "v": "सोमेन सार्धं च तव हानिवृद्धी भविष्यतः । एवमस्त्विति तान्देवान्वरुणो वाक्यमब्रवीत् ।।"}, {"c": "9.46", "n": "9", "i": 47684, "v": "समागम्य ततः सर्वे वरुणं सागरालयम् । अपां पतिं प्रचक्रुर्हि विधिदृष्टेन कर्मणा ।।"}, {"c": "9.46", "n": "10", "i": 47685, "v": "अभिषिच्य ततो देवा वरुणं यादसां पतिम् । जग्मुः स्वान्येव स्थानानि पूजयित्वा जलेश्वरम् ।।"}, {"c": "9.46", "n": "11", "i": 47686, "v": "अभिषिक्तस्ततो देवैर्वरुणोऽपि महायशाः । सरितः सागरांश्चैव नदांश्चैव सरांसि च । पालयामास विधिना यथा देवाञ्शतक्रतुः ।।"}, {"c": "9.46", "n": "12", "i": 47687, "v": "ततस्तत्राप्युपस्पृश्य दत्त्वा च विविधं वसु । अग्नितीर्थं महाप्राज्ञः स जगाम प्रलम्बहा । नष्टो न दृश्यते यत्र शमीगर्भे हुताशनः ।।"}, {"c": "9.46", "n": "13", "i": 47688, "v": "लोकालोकविनाशे च प्रादुर्भूते तदानघ । उपतस्थुर्महात्मानं सर्वलोकपितामहम् ।।"}, {"c": "9.46", "n": "14", "i": 47689, "v": "अग्निः प्रनष्टो भगवान्कारणं च न विद्महे । सर्वलोकक्षयो मा भूत्संपादयतु नोऽनलम् ।।"}, {"c": "9.46", "t": "जनमेजय उवाच ।"}, {"c": "9.46", "n": "15", "i": 47690, "v": "किमर्थं भगवानग्निः प्रनष्टो लोकभावनः । विज्ञातश्च कथं देवैस्तन्ममाचक्ष्व तत्त्वतः ।।"}, {"c": "9.46", "t": "वैशंपायन उवाच ।"}, {"c": "9.46", "n": "16", "i": 47691, "v": "भृगोः शापाद्भृशं भीतो जातवेदाः प्रतापवान् । शमीगर्भमथासाद्य ननाश भगवांस्ततः ।।"}, {"c": "9.46", "n": "17", "i": 47692, "v": "प्रनष्टे तु तदा वह्नौ देवाः सर्वे सवासवाः । अन्वेषन्त तदा नष्टं ज्वलनं भृशदुःखिताः ।।"}, {"c": "9.46", "n": "18", "i": 47693, "v": "ततोऽग्नितीर्थमासाद्य शमीगर्भस्थमेव हि । ददृशुर्ज्वलनं तत्र वसमानं यथाविधि ।।"}, {"c": "9.46", "n": "19", "i": 47694, "v": "देवाः सर्वे नरव्याघ्र बृहस्पतिपुरोगमाः । ज्वलनं तं समासाद्य प्रीताभूवन्सवासवाः । पुनर्यथागतं जग्मुः सर्वभक्षश्च सोऽभवत् ।।"}, {"c": "9.46", "n": "20", "i": 47695, "v": "भृगोः शापान्महीपाल यदुक्तं ब्रह्मवादिना । तत्राप्याप्लुत्य मतिमान्ब्रह्मयोनिं जगाम ह ।।"}, {"c": "9.46", "n": "21", "i": 47696, "v": "ससर्ज भगवान्यत्र सर्वलोकपितामहः । तत्राप्लुत्य ततो ब्रह्मा सह देवैः प्रभुः पुरा । ससर्ज चान्नानि तथा देवतानां यथाविधि ।।"}, {"c": "9.46", "n": "22", "i": 47697, "v": "तत्र स्नात्वा च दत्त्वा च वसूनि विविधानि च । कौबेरं प्रययौ तीर्थं तत्र तप्त्वा महत्तपः । धनाधिपत्यं संप्राप्तो राजन्नैलबिलः प्रभुः ।।"}, {"c": "9.46", "n": "23", "i": 47698, "v": "तत्रस्थमेव तं राजन्धनानि निधयस्तथा । उपतस्थुर्नरश्रेष्ठ तत्तीर्थं लाङ्गली ततः । गत्वा स्नात्वा च विधिवद्ब्राह्मणेभ्यो धनं ददौ ।।"}, {"c": "9.46", "n": "24", "i": 47699, "v": "ददृशे तत्र तत्स्थानं कौबेरे काननोत्तमे । पुरा यत्र तपस्तप्तं विपुलं सुमहात्मना ।।"}, {"c": "9.46", "n": "25", "i": 47700, "v": "यत्र राज्ञा कुबेरेण वरा लब्धाश्च पुष्कलाः । धनाधिपत्यं सख्यं च रुद्रेणामिततेजसा ।।"}, {"c": "9.46", "n": "26", "i": 47701, "v": "सुरत्वं लोकपालत्वं पुत्रं च नलकूबरम् । यत्र लेभे महाबाहो धनाधिपतिरञ्जसा ।।"}, {"c": "9.46", "n": "27", "i": 47702, "v": "अभिषिक्तश्च तत्रैव समागम्य मरुद्गणैः । वाहनं चास्य तद्दत्तं हंसयुक्तं मनोरमम् । विमानं पुष्पकं दिव्यं नैरृतैश्वर्यमेव च ।।"}, {"c": "9.46", "n": "28", "i": 47703, "v": "तत्राप्लुत्य बलो राजन्दत्त्वा दायांश्च पुष्कलान् । जगाम त्वरितो रामस्तीर्थं श्वेतानुलेपनः ।।"}, {"c": "9.46", "n": "29", "i": 47704, "v": "निषेवितं सर्वसत्त्वैर्नाम्ना बदरपाचनम् । नानर्तुकवनोपेतं सदापुष्पफलं शुभम् ।।"}, {"c": "9.47", "t": "वैशंपायन उवाच ।"}, {"c": "9.47", "n": "1", "i": 47705, "v": "ततस्तीर्थवरं रामो ययौ बदरपाचनम् । तपस्विसिद्धचरितं यत्र कन्या धृतव्रता ।।"}, {"c": "9.47", "n": "2", "i": 47706, "v": "भरद्वाजस्य दुहिता रूपेणाप्रतिमा भुवि । स्रुचावती नाम विभो कुमारी ब्रह्मचारिणी ।।"}, {"c": "9.47", "n": "3", "i": 47707, "v": "तपश्चचार सात्युग्रं नियमैर्बहुभिर्नृप । भर्ता मे देवराजः स्यादिति निश्चित्य भामिनी ।।"}, {"c": "9.47", "n": "4", "i": 47708, "v": "समास्तस्या व्यतिक्रान्ता बह्व्यः कुरुकुलोद्वह । चरन्त्या नियमांस्तांस्तान्स्त्रीभिस्तीव्रान्सुदुश्चरान् ।।"}, {"c": "9.47", "n": "5", "i": 47709, "v": "तस्यास्तु तेन वृत्तेन तपसा च विशां पते । भक्त्या च भगवान्प्रीतः परया पाकशासनः ।।"}, {"c": "9.47", "n": "6", "i": 47710, "v": "आजगामाश्रमं तस्यास्त्रिदशाधिपतिः प्रभुः । आस्थाय रूपं विप्रर्षेर्वसिष्ठस्य महात्मनः ।।"}, {"c": "9.47", "n": "7", "i": 47711, "v": "सा तं दृष्ट्वोग्रतपसं वसिष्ठं तपतां वरम् । आचारैर्मुनिभिर्दृष्टैः पूजयामास भारत ।।"}, {"c": "9.47", "n": "8", "i": 47712, "v": "उवाच नियमज्ञा च कल्याणी सा प्रियंवदा । भगवन्मुनिशार्दूल किमाज्ञापयसि प्रभो ।।"}, {"c": "9.47", "n": "9", "i": 47713, "v": "सर्वमद्य यथाशक्ति तव दास्यामि सुव्रत । शक्रभक्त्या तु ते पाणिं न दास्यामि कथंचन ।।"}, {"c": "9.47", "n": "10", "i": 47714, "v": "व्रतैश्च नियमैश्चैव तपसा च तपोधन । शक्रस्तोषयितव्यो वै मया त्रिभुवनेश्वरः ।।"}, {"c": "9.47", "n": "11", "i": 47715, "v": "इत्युक्तो भगवान्देवः स्मयन्निव निरीक्ष्य ताम् । उवाच नियमज्ञां तां सान्त्वयन्निव भारत ।।"}, {"c": "9.47", "n": "12", "i": 47716, "v": "उग्रं तपश्चरसि वै विदिता मेऽसि सुव्रते । यदर्थमयमारम्भस्तव कल्याणि हृद्गतः ।।"}, {"c": "9.47", "n": "13", "i": 47717, "v": "तच्च सर्वं यथाभूतं भविष्यति वरानने । तपसा लभ्यते सर्वं सर्वं तपसि तिष्ठति ।।"}, {"c": "9.47", "n": "14", "i": 47718, "v": "यानि स्थानानि दिव्यानि विबुधानां शुभानने । तपसा तानि प्राप्यानि तपोमूलं महत्सुखम् ।।"}, {"c": "9.47", "n": "15", "i": 47719, "v": "इह कृत्वा तपो घोरं देहं संन्यस्य मानवाः । देवत्वं यान्ति कल्याणि शृणु चेदं वचो मम ।।"}, {"c": "9.47", "n": "16", "i": 47720, "v": "पचस्वैतानि सुभगे बदराणि शुभव्रते । पचेत्युक्त्वा स भगवाञ्जगाम बलसूदनः ।।"}, {"c": "9.47", "n": "17", "i": 47721, "v": "आमन्त्र्य तां तु कल्याणीं ततो जप्यं जजाप सः । अविदूरे ततस्तस्मादाश्रमात्तीर्थ उत्तमे । इन्द्रतीर्थे महाराज त्रिषु लोकेषु विश्रुते ।।"}, {"c": "9.47", "n": "18", "i": 47722, "v": "तस्या जिज्ञासनार्थं स भगवान्पाकशासनः । बदराणामपचनं चकार विबुधाधिपः ।।"}, {"c": "9.47", "n": "19", "i": 47723, "v": "ततः स प्रयता राजन्वाग्यता विगतक्लमा । तत्परा शुचिसंवीता पावके समधिश्रयत् । अपचद्राजशार्दूल बदराणि महाव्रता ।।"}, {"c": "9.47", "n": "20", "i": 47724, "v": "तस्याः पचन्त्याः सुमहान्कालोऽगात्पुरुषर्षभ । न च स्म तान्यपच्यन्त दिनं च क्षयमभ्यगात् ।।"}, {"c": "9.47", "n": "21", "i": 47725, "v": "हुताशनेन दग्धश्च यस्तस्याः काष्ठसंचयः । अकाष्ठमग्निं सा दृष्ट्वा स्वशरीरमथादहत् ।।"}, {"c": "9.47", "n": "22", "i": 47726, "v": "पादौ प्रक्षिप्य सा पूर्वं पावके चारुदर्शना । दग्धौ दग्धौ पुनः पादावुपावर्तयतानघा ।।"}, {"c": "9.47", "n": "23", "i": 47727, "v": "चरणौ दह्यमानौ च नाचिन्तयदनिन्दिता । दुःखं कमलपत्राक्षी महर्षेः प्रियकाम्यया ।।"}, {"c": "9.47", "n": "24", "i": 47728, "v": "अथ तत्कर्म दृष्ट्वास्याः प्रीतस्त्रिभुवनेश्वरः । ततः संदर्शयामास कन्यायै रूपमात्मनः ।।"}, {"c": "9.47", "n": "25", "i": 47729, "v": "उवाच च सुरश्रेष्ठस्तां कन्यां सुदृढव्रताम् । प्रीतोऽस्मि ते शुभे भक्त्या तपसा नियमेन च ।।"}, {"c": "9.47", "n": "26", "i": 47730, "v": "तस्माद्योऽभिमतः कामः स ते संपत्स्यते शुभे । देहं त्यक्त्वा महाभागे त्रिदिवे मयि वत्स्यसि ।।"}, {"c": "9.47", "n": "27", "i": 47731, "v": "इदं च ते तीर्थवरं स्थिरं लोके भविष्यति । सर्वपापापहं सुभ्रु नाम्ना बदरपाचनम् । विख्यातं त्रिषु लोकेषु ब्रह्मर्षिभिरभिप्लुतम् ।।"}, {"c": "9.47", "n": "28", "i": 47732, "v": "अस्मिन्खलु महाभागे शुभे तीर्थवरे पुरा । त्यक्त्वा सप्तर्षयो जग्मुर्हिमवन्तमरुन्धतीम् ।।"}, {"c": "9.47", "n": "29", "i": 47733, "v": "ततस्ते वै महाभागा गत्वा तत्र सुसंशिताः । वृत्त्यर्थं फलमूलानि समाहर्तुं ययुः किल ।।"}, {"c": "9.47", "n": "30", "i": 47734, "v": "तेषां वृत्त्यर्थिनां तत्र वसतां हिमवद्वने । अनावृष्टिरनुप्राप्ता तदा द्वादशवार्षिकी ।।"}, {"c": "9.47", "n": "31", "i": 47735, "v": "ते कृत्वा चाश्रमं तत्र न्यवसन्त तपस्विनः । अरुन्धत्यपि कल्याणी तपोनित्याभवत्तदा ।।"}, {"c": "9.47", "n": "32", "i": 47736, "v": "अरुन्धतीं ततो दृष्ट्वा तीव्रं नियममास्थिताम् । अथागमत्त्रिनयनः सुप्रीतो वरदस्तदा ।।"}, {"c": "9.47", "n": "33", "i": 47737, "v": "ब्राह्मं रूपं ततः कृत्वा महादेवो महायशाः । तामभ्येत्याब्रवीद्देवो भिक्षामिच्छाम्यहं शुभे ।।"}, {"c": "9.47", "n": "34", "i": 47738, "v": "प्रत्युवाच ततः सा तं ब्राह्मणं चारुदर्शना । क्षीणोऽन्नसंचयो विप्र बदराणीह भक्षय । ततोऽब्रवीन्महादेवः पचस्वैतानि सुव्रते ।।"}, {"c": "9.47", "n": "35", "i": 47739, "v": "इत्युक्ता सापचत्तानि ब्राह्मणप्रियकाम्यया । अधिश्रित्य समिद्धेऽग्नौ बदराणि यशस्विनी ।।"}, {"c": "9.47", "n": "36", "i": 47740, "v": "दिव्या मनोरमाः पुण्याः कथाः शुश्राव सा तदा । अतीता सा त्वनावृष्टिर्घोरा द्वादशवार्षिकी ।।"}, {"c": "9.47", "n": "37", "i": 47741, "v": "अनश्नन्त्याः पचन्त्याश्च शृण्वन्त्याश्च कथाः शुभाः । अहःसमः स तस्यास्तु कालोऽतीतः सुदारुणः ।।"}, {"c": "9.47", "n": "38", "i": 47742, "v": "ततस्ते मुनयः प्राप्ताः फलान्यादाय पर्वतात् । ततः स भगवान्प्रीतः प्रोवाचारुन्धतीं तदा ।।"}, {"c": "9.47", "n": "39", "i": 47743, "v": "उपसर्पस्व धर्मज्ञे यथापूर्वमिमानृषीन् । प्रीतोऽस्मि तव धर्मज्ञे तपसा नियमेन च ।।"}, {"c": "9.47", "n": "40", "i": 47744, "v": "ततः संदर्शयामास स्वरूपं भगवान्हरः । ततोऽब्रवीत्तदा तेभ्यस्तस्यास्तच्चरितं महत् ।।"}, {"c": "9.47", "n": "41", "i": 47745, "v": "भवद्भिर्हिमवत्पृष्ठे यत्तपः समुपार्जितम् । अस्याश्च यत्तपो विप्रा न समं तन्मतं मम ।।"}, {"c": "9.47", "n": "42", "i": 47746, "v": "अनया हि तपस्विन्या तपस्तप्तं सुदुश्चरम् । अनश्नन्त्या पचन्त्या च समा द्वादश पारिताः ।।"}, {"c": "9.47", "n": "43", "i": 47747, "v": "ततः प्रोवाच भगवांस्तामेवारुन्धतीं पुनः । वरं वृणीष्व कल्याणि यत्तेऽभिलषितं हृदि ।।"}, {"c": "9.47", "n": "44", "i": 47748, "v": "साब्रवीत्पृथुताम्राक्षी देवं सप्तर्षिसंसदि । भगवान्यदि मे प्रीतस्तीर्थं स्यादिदमुत्तमम् । सिद्धदेवर्षिदयितं नाम्ना बदरपाचनम् ।।"}, {"c": "9.47", "n": "45", "i": 47749, "v": "तथास्मिन्देवदेवेश त्रिरात्रमुषितः शुचिः । प्राप्नुयादुपवासेन फलं द्वादशवार्षिकम् । एवमस्त्विति तां चोक्त्वा हरो यातस्तदा दिवम् ।।"}, {"c": "9.47", "n": "46", "i": 47750, "v": "ऋषयो विस्मयं जग्मुस्तां दृष्ट्वा चाप्यरुन्धतीम् । अश्रान्तां चाविवर्णां च क्षुत्पिपासासहां सतीम् ।।"}, {"c": "9.47", "n": "47", "i": 47751, "v": "एवं सिद्धिः परा प्राप्ता अरुन्धत्या विशुद्धया । यथा त्वया महाभागे मदर्थं संशितव्रते ।।"}, {"c": "9.47", "n": "48", "i": 47752, "v": "विशेषो हि त्वया भद्रे व्रते ह्यस्मिन्समर्पितः । तथा चेदं ददाम्यद्य नियमेन सुतोषितः ।।"}, {"c": "9.47", "n": "49", "i": 47753, "v": "विशेषं तव कल्याणि प्रयच्छामि वरं वरे । अरुन्धत्या वरस्तस्या यो दत्तो वै महात्मना ।।"}, {"c": "9.47", "n": "50", "i": 47754, "v": "तस्य चाहं प्रसादेन तव कल्याणि तेजसा । प्रवक्ष्याम्यपरं भूयो वरमत्र यथाविधि ।।"}, {"c": "9.47", "n": "51", "i": 47755, "v": "यस्त्वेकां रजनीं तीर्थे वत्स्यते सुसमाहितः । स स्नात्वा प्राप्स्यते लोकान्देहन्यासाच्च दुर्लभान् ।।"}, {"c": "9.47", "n": "52", "i": 47756, "v": "इत्युक्त्वा भगवान्देवः सहस्राक्षः प्रतापवान् । स्रुचावतीं ततः पुण्यां जगाम त्रिदिवं पुनः ।।"}, {"c": "9.47", "n": "53", "i": 47757, "v": "गते वज्रधरे राजंस्तत्र वर्षं पपात ह । पुष्पाणां भरतश्रेष्ठ दिव्यानां दिव्यगन्धिनाम् ।।"}, {"c": "9.47", "n": "54", "i": 47758, "v": "नेदुर्दुन्दुभयश्चापि समन्तात्सुमहास्वनाः । मारुतश्च ववौ युक्त्या पुण्यगन्धो विशां पते ।।"}, {"c": "9.47", "n": "55", "i": 47759, "v": "उत्सृज्य तु शुभं देहं जगामेन्द्रस्य भार्यताम् । तपसोग्रेण सा लब्ध्वा तेन रेमे सहाच्युत ।।"}, {"c": "9.47", "t": "जनमेजय उवाच ।"}, {"c": "9.47", "n": "56", "i": 47760, "v": "का तस्या भगवन्माता क्व संवृद्धा च शोभना । श्रोतुमिच्छाम्यहं ब्रह्मन्परं कौतूहलं हि मे ।।"}, {"c": "9.47", "t": "वैशंपायन उवाच ।"}, {"c": "9.47", "n": "57", "i": 47761, "v": "भारद्वाजस्य विप्रर्षेः स्कन्नं रेतो महात्मनः । दृष्ट्वाप्सरसमायान्तीं घृताचीं पृथुलोचनाम् ।।"}, {"c": "9.47", "n": "58", "i": 47762, "v": "स तु जग्राह तद्रेतः करेण जपतां वरः । तदावपत्पर्णपुटे तत्र सा संभवच्छुभा ।।"}, {"c": "9.47", "n": "59", "i": 47763, "v": "तस्यास्तु जातकर्मादि कृत्वा सर्वं तपोधनः । नाम चास्याः स कृतवान्भारद्वाजो महामुनिः ।।"}, {"c": "9.47", "n": "60", "i": 47764, "v": "स्रुचावतीति धर्मात्मा तदर्षिगणसंसदि । स च तामाश्रमे न्यस्य जगाम हिमवद्वनम् ।।"}, {"c": "9.47", "n": "61", "i": 47765, "v": "तत्राप्युपस्पृश्य महानुभावो; वसूनि दत्त्वा च महाद्विजेभ्यः । जगाम तीर्थं सुसमाहितात्मा; शक्रस्य वृष्णिप्रवरस्तदानीम् ।।"}, {"c": "9.48", "t": "वैशंपायन उवाच ।"}, {"c": "9.48", "n": "1", "i": 47766, "v": "इन्द्रतीर्थं ततो गत्वा यदूनां प्रवरो बली । विप्रेभ्यो धनरत्नानि ददौ स्नात्वा यथाविधि ।।"}, {"c": "9.48", "n": "2", "i": 47767, "v": "तत्र ह्यमरराजोऽसावीजे क्रतुशतेन ह । बृहस्पतेश्च देवेशः प्रददौ विपुलं धनम् ।।"}, {"c": "9.48", "n": "3", "i": 47768, "v": "निरर्गलान्सजारूथ्यान्सर्वान्विविधदक्षिणान् । आजहार क्रतूंस्तत्र यथोक्तान्वेदपारगैः ।।"}, {"c": "9.48", "n": "4", "i": 47769, "v": "तान्क्रतून्भरतश्रेष्ठ शतकृत्वो महाद्युतिः । पूरयामास विधिवत्ततः ख्यातः शतक्रतुः ।।"}, {"c": "9.48", "n": "5", "i": 47770, "v": "तस्य नाम्ना च तत्तीर्थं शिवं पुण्यं सनातनम् । इन्द्रतीर्थमिति ख्यातं सर्वपापप्रमोचनम् ।।"}, {"c": "9.48", "n": "6", "i": 47771, "v": "उपस्पृश्य च तत्रापि विधिवन्मुसलायुधः । ब्राह्मणान्पूजयित्वा च पानाच्छादनभोजनैः । शुभं तीर्थवरं तस्माद्रामतीर्थं जगाम ह ।।"}, {"c": "9.48", "n": "7", "i": 47772, "v": "यत्र रामो महाभागो भार्गवः सुमहातपाः । असकृत्पृथिवीं सर्वां हतक्षत्रियपुंगवाम् ।।"}, {"c": "9.48", "n": "8", "i": 47773, "v": "उपाध्यायं पुरस्कृत्य कश्यपं मुनिसत्तमम् । अयजद्वाजपेयेन सोऽश्वमेधशतेन च । प्रददौ दक्षिणार्थं च पृथिवीं वै ससागराम् ।।"}, {"c": "9.48", "n": "9", "i": 47774, "v": "रामो दत्त्वा धनं तत्र द्विजेभ्यो जनमेजय । उपस्पृश्य यथान्यायं पूजयित्वा तथा द्विजान् ।।"}, {"c": "9.48", "n": "10", "i": 47775, "v": "पुण्ये तीर्थे शुभे देशे वसु दत्त्वा शुभाननः । मुनींश्चैवाभिवाद्याथ यमुनातीर्थमागमत् ।।"}, {"c": "9.48", "n": "11", "i": 47776, "v": "यत्रानयामास तदा राजसूयं महीपते । पुत्रोऽदितेर्महाभागो वरुणो वै सितप्रभः ।।"}, {"c": "9.48", "n": "12", "i": 47777, "v": "तत्र निर्जित्य संग्रामे मानुषान्दैवतांस्तथा । वरं क्रतुं समाजह्रे वरुणः परवीरहा ।।"}, {"c": "9.48", "n": "13", "i": 47778, "v": "तस्मिन्क्रतुवरे वृत्ते संग्रामः समजायत । देवानां दानवानां च त्रैलोक्यस्य क्षयावहः ।।"}, {"c": "9.48", "n": "14", "i": 47779, "v": "राजसूये क्रतुश्रेष्ठे निवृत्ते जनमेजय । जायते सुमहाघोरः संग्रामः क्षत्रियान्प्रति ।।"}, {"c": "9.48", "n": "15", "i": 47780, "v": "सीरायुधस्तदा रामस्तस्मिंस्तीर्थवरे तदा । तत्र स्नात्वा च दत्त्वा च द्विजेभ्यो वसु माधवः ।।"}, {"c": "9.48", "n": "16", "i": 47781, "v": "वनमाली ततो हृष्टः स्तूयमानो द्विजातिभिः । तस्मादादित्यतीर्थं च जगाम कमलेक्षणः ।।"}, {"c": "9.48", "n": "17", "i": 47782, "v": "यत्रेष्ट्वा भगवाञ्ज्योतिर्भास्करो राजसत्तम । ज्योतिषामाधिपत्यं च प्रभावं चाभ्यपद्यत ।।"}, {"c": "9.48", "n": "18", "i": 47783, "v": "तस्या नद्यास्तु तीरे वै सर्वे देवाः सवासवाः । विश्वेदेवाः समरुतो गन्धर्वाप्सरसश्च ह ।।"}, {"c": "9.48", "n": "19", "i": 47784, "v": "द्वैपायनः शुकश्चैव कृष्णश्च मधुसूदनः । यक्षाश्च राक्षसाश्चैव पिशाचाश्च विशां पते ।।"}, {"c": "9.48", "n": "20", "i": 47785, "v": "एते चान्ये च बहवो योगसिद्धाः सहस्रशः । तस्मिंस्तीर्थे सरस्वत्याः शिवे पुण्ये परंतप ।।"}, {"c": "9.48", "n": "21", "i": 47786, "v": "तत्र हत्वा पुरा विष्णुरसुरौ मधुकैटभौ । आप्लुतो भरतश्रेष्ठ तीर्थप्रवर उत्तमे ।।"}, {"c": "9.48", "n": "22", "i": 47787, "v": "द्वैपायनश्च धर्मात्मा तत्रैवाप्लुत्य भारत । संप्राप्तः परमं योगं सिद्धिं च परमां गतः ।।"}, {"c": "9.48", "n": "23", "i": 47788, "v": "असितो देवलश्चैव तस्मिन्नेव महातपाः । परमं योगमास्थाय ऋषिर्योगमवाप्तवान् ।।"}, {"c": "9.49", "t": "वैशंपायन उवाच ।"}, {"c": "9.49", "n": "1", "i": 47789, "v": "तस्मिन्नेव तु धर्मात्मा वसति स्म तपोधनः । गार्हस्थ्यं धर्ममास्थाय असितो देवलः पुरा ।।"}, {"c": "9.49", "n": "2", "i": 47790, "v": "धर्मनित्यः शुचिर्दान्तो न्यस्तदण्डो महातपाः । कर्मणा मनसा वाचा समः सर्वेषु जन्तुषु ।।"}, {"c": "9.49", "n": "3", "i": 47791, "v": "अक्रोधनो महाराज तुल्यनिन्दाप्रियाप्रियः । काञ्चने लोष्टके चैव समदर्शी महातपाः ।।"}, {"c": "9.49", "n": "4", "i": 47792, "v": "देवताः पूजयन्नित्यमतिथींश्च द्विजैः सह । ब्रह्मचर्यरतो नित्यं सदा धर्मपरायणः ।।"}, {"c": "9.49", "n": "5", "i": 47793, "v": "ततोऽभ्येत्य महाराज योगमास्थाय भिक्षुकः । जैगीषव्यो मुनिर्धीमांस्तस्मिंस्तीर्थे समाहितः ।।"}, {"c": "9.49", "n": "6", "i": 47794, "v": "देवलस्याश्रमे राजन्न्यवसत्स महाद्युतिः । योगनित्यो महाराज सिद्धिं प्राप्तो महातपाः ।।"}, {"c": "9.49", "n": "7", "i": 47795, "v": "तं तत्र वसमानं तु जैगीषव्यं महामुनिम् । देवलो दर्शयन्नेव नैवायुञ्जत धर्मतः ।।"}, {"c": "9.49", "n": "8", "i": 47796, "v": "एवं तयोर्महाराज दीर्घकालो व्यतिक्रमत् । जैगीषव्यं मुनिं चैव न ददर्शाथ देवलः ।।"}, {"c": "9.49", "n": "9", "i": 47797, "v": "आहारकाले मतिमान्परिव्राड्जनमेजय । उपातिष्ठत धर्मज्ञो भैक्षकाले स देवलम् ।।"}, {"c": "9.49", "n": "10", "i": 47798, "v": "स दृष्ट्वा भिक्षुरूपेण प्राप्तं तत्र महामुनिम् । गौरवं परमं चक्रे प्रीतिं च विपुलां तथा ।।"}, {"c": "9.49", "n": "11", "i": 47799, "v": "देवलस्तु यथाशक्ति पूजयामास भारत । ऋषिदृष्टेन विधिना समा बह्व्यः समाहितः ।।"}, {"c": "9.49", "n": "12", "i": 47800, "v": "कदाचित्तस्य नृपते देवलस्य महात्मनः । चिन्ता सुमहती जाता मुनिं दृष्ट्वा महाद्युतिम् ।।"}, {"c": "9.49", "n": "13", "i": 47801, "v": "समास्तु समतिक्रान्ता बह्व्यः पूजयतो मम । न चायमलसो भिक्षुरभ्यभाषत किंचन ।।"}, {"c": "9.49", "n": "14", "i": 47802, "v": "एवं विगणयन्नेव स जगाम महोदधिम् । अन्तरिक्षचरः श्रीमान्कलशं गृह्य देवलः ।।"}, {"c": "9.49", "n": "15", "i": 47803, "v": "गच्छन्नेव स धर्मात्मा समुद्रं सरितां पतिम् । जैगीषव्यं ततोऽपश्यद्गतं प्रागेव भारत ।।"}, {"c": "9.49", "n": "16", "i": 47804, "v": "ततः सविस्मयश्चिन्तां जगामाथासितः प्रभुः । कथं भिक्षुरयं प्राप्तः समुद्रे स्नात एव च ।।"}, {"c": "9.49", "n": "17", "i": 47805, "v": "इत्येवं चिन्तयामास महर्षिरसितस्तदा । स्नात्वा समुद्रे विधिवच्छुचिर्जप्यं जजाप ह ।।"}, {"c": "9.49", "n": "18", "i": 47806, "v": "कृतजप्याह्निकः श्रीमानाश्रमं च जगाम ह । कलशं जलपूर्णं वै गृहीत्वा जनमेजय ।।"}, {"c": "9.49", "n": "19", "i": 47807, "v": "ततः स प्रविशन्नेव स्वमाश्रमपदं मुनिः । आसीनमाश्रमे तत्र जैगीषव्यमपश्यत ।।"}, {"c": "9.49", "n": "20", "i": 47808, "v": "न व्याहरति चैवैनं जैगीषव्यः कथंचन । काष्ठभूतोऽऽश्रमपदे वसति स्म महातपाः ।।"}, {"c": "9.49", "n": "21", "i": 47809, "v": "तं दृष्ट्वा चाप्लुतं तोये सागरे सागरोपमम् । प्रविष्टमाश्रमं चापि पूर्वमेव ददर्श सः ।।"}, {"c": "9.49", "n": "22", "i": 47810, "v": "असितो देवलो राजंश्चिन्तयामास बुद्धिमान् । दृष्टः प्रभावं तपसो जैगीषव्यस्य योगजम् ।।"}, {"c": "9.49", "n": "23", "i": 47811, "v": "चिन्तयामास राजेन्द्र तदा स मुनिसत्तमः । मया दृष्टः समुद्रे च आश्रमे च कथं त्वयम् ।।"}, {"c": "9.49", "n": "24", "i": 47812, "v": "एवं विगणयन्नेव स मुनिर्मन्त्रपारगः । उत्पपाताश्रमात्तस्मादन्तरिक्षं विशां पते । जिज्ञासार्थं तदा भिक्षोर्जैगीषव्यस्य देवलः ।।"}, {"c": "9.49", "n": "25", "i": 47813, "v": "सोऽन्तरिक्षचरान्सिद्धान्समपश्यत्समाहितान् । जैगीषव्यं च तैः सिद्धैः पूज्यमानमपश्यत ।।"}, {"c": "9.49", "n": "26", "i": 47814, "v": "ततोऽसितः सुसंरब्धो व्यवसायी दृढव्रतः । अपश्यद्वै दिवं यान्तं जैगीषव्यं स देवलः ।।"}, {"c": "9.49", "n": "27", "i": 47815, "v": "तस्माच्च पितृलोकं तं व्रजन्तं सोऽन्वपश्यत । पितृलोकाच्च तं यान्तं याम्यं लोकमपश्यत ।।"}, {"c": "9.49", "n": "28", "i": 47816, "v": "तस्मादपि समुत्पत्य सोमलोकमभिष्टुतम् । व्रजन्तमन्वपश्यत्स जैगीषव्यं महामुनिम् ।।"}, {"c": "9.49", "n": "29", "i": 47817, "v": "लोकान्समुत्पतन्तं च शुभानेकान्तयाजिनाम् । ततोऽग्निहोत्रिणां लोकांस्तेभ्यश्चाप्युत्पपात ह ।।"}, {"c": "9.49", "n": "30", "i": 47818, "v": "दर्शं च पौर्णमासं च ये यजन्ति तपोधनाः । तेभ्यः स ददृशे धीमाँल्लोकेभ्यः पशुयाजिनाम् । व्रजन्तं लोकममलमपश्यद्देवपूजितम् ।।"}, {"c": "9.49", "n": "31", "i": 47819, "v": "चातुर्मास्यैर्बहुविधैर्यजन्ते ये तपोधनाः । तेषां स्थानं तथा यान्तं तथाग्निष्टोमयाजिनाम् ।।"}, {"c": "9.49", "n": "32", "i": 47820, "v": "अग्निष्टुतेन च तथा ये यजन्ति तपोधनाः । तत्स्थानमनुसंप्राप्तमन्वपश्यत देवलः ।।"}, {"c": "9.49", "n": "33", "i": 47821, "v": "वाजपेयं क्रतुवरं तथा बहुसुवर्णकम् । आहरन्ति महाप्राज्ञास्तेषां लोकेष्वपश्यत ।।"}, {"c": "9.49", "n": "34", "i": 47822, "v": "यजन्ते पुण्डरीकेण राजसूयेन चैव ये । तेषां लोकेष्वपश्यच्च जैगीषव्यं स देवलः ।।"}, {"c": "9.49", "n": "35", "i": 47823, "v": "अश्वमेधं क्रतुवरं नरमेधं तथैव च । आहरन्ति नरश्रेष्ठास्तेषां लोकेष्वपश्यत ।।"}, {"c": "9.49", "n": "36", "i": 47824, "v": "सर्वमेधं च दुष्प्रापं तथा सौत्रामणिं च ये । तेषां लोकेष्वपश्यच्च जैगीषव्यं स देवलः ।।"}, {"c": "9.49", "n": "37", "i": 47825, "v": "द्वादशाहैश्च सत्रैर्ये यजन्ते विविधैर्नृप । तेषां लोकेष्वपश्यच्च जैगीषव्यं स देवलः ।।"}, {"c": "9.49", "n": "38", "i": 47826, "v": "मित्रावरुणयोर्लोकानादित्यानां तथैव च । सलोकतामनुप्राप्तमपश्यत ततोऽसितः ।।"}, {"c": "9.49", "n": "39", "i": 47827, "v": "रुद्राणां च वसूनां च स्थानं यच्च बृहस्पतेः । तानि सर्वाण्यतीतं च समपश्यत्ततोऽसितः ।।"}, {"c": "9.49", "n": "40", "i": 47828, "v": "आरुह्य च गवां लोकं प्रयान्तं ब्रह्मसत्रिणाम् । लोकानपश्यद्गच्छन्तं जैगीषव्यं ततोऽसितः ।।"}, {"c": "9.49", "n": "41", "i": 47829, "v": "त्रीँल्लोकानपरान्विप्रमुत्पतन्तं स्वतेजसा । पतिव्रतानां लोकांश्च व्रजन्तं सोऽन्वपश्यत ।।"}, {"c": "9.49", "n": "42", "i": 47830, "v": "ततो मुनिवरं भूयो जैगीषव्यमथासितः । नान्वपश्यत योगस्थमन्तर्हितमरिंदम ।।"}, {"c": "9.49", "n": "43", "i": 47831, "v": "सोऽचिन्तयन्महाभागो जैगीषव्यस्य देवलः । प्रभावं सुव्रतत्वं च सिद्धिं योगस्य चातुलाम् ।।"}, {"c": "9.49", "n": "44", "i": 47832, "v": "असितोऽपृच्छत तदा सिद्धाँल्लोकेषु सत्तमान् । प्रयतः प्राञ्जलिर्भूत्वा धीरस्तान्ब्रह्मसत्रिणः ।।"}, {"c": "9.49", "n": "45", "i": 47833, "v": "जैगीषव्यं न पश्यामि तं शंसत महौजसम् । एतदिच्छाम्यहं श्रोतुं परं कौतूहलं हि मे ।।"}, {"c": "9.49", "t": "सिद्धा ऊचुः ।"}, {"c": "9.49", "n": "46", "i": 47834, "v": "शृणु देवल भूतार्थं शंसतां नो दृढव्रत । जैगीषव्यो गतो लोकं शाश्वतं ब्रह्मणोऽव्ययम् ।।"}, {"c": "9.49", "n": "47", "i": 47835, "v": "स श्रुत्वा वचनं तेषां सिद्धानां ब्रह्मसत्रिणाम् । असितो देवलस्तूर्णमुत्पपात पपात च ।।"}, {"c": "9.49", "n": "48", "i": 47836, "v": "ततः सिद्धास्त ऊचुर्हि देवलं पुनरेव ह । न देवल गतिस्तत्र तव गन्तुं तपोधन । ब्रह्मणः सदनं विप्र जैगीषव्यो यदाप्तवान् ।।"}, {"c": "9.49", "n": "49", "i": 47837, "v": "तेषां तद्वचनं श्रुत्वा सिद्धानां देवलः पुनः । आनुपूर्व्येण लोकांस्तान्सर्वानवततार ह ।।"}, {"c": "9.49", "n": "50", "i": 47838, "v": "स्वमाश्रमपदं पुण्यमाजगाम पतंगवत् । प्रविशन्नेव चापश्यज्जैगीषव्यं स देवलः ।।"}, {"c": "9.49", "n": "51", "i": 47839, "v": "ततो बुद्ध्या व्यगणयद्देवलो धर्मयुक्तया । दृष्ट्वा प्रभावं तपसो जैगीषव्यस्य योगजम् ।।"}, {"c": "9.49", "n": "52", "i": 47840, "v": "ततोऽब्रवीन्महात्मानं जैगीषव्यं स देवलः । विनयावनतो राजन्नुपसर्प्य महामुनिम् । मोक्षधर्मं समास्थातुमिच्छेयं भगवन्नहम् ।।"}, {"c": "9.49", "n": "53", "i": 47841, "v": "तस्य तद्वचनं श्रुत्वा उपदेशं चकार सः । विधिं च योगस्य परं कार्याकार्यं च शास्त्रतः ।।"}, {"c": "9.49", "n": "54", "i": 47842, "v": "संन्यासकृतबुद्धिं तं ततो दृष्ट्वा महातपाः । सर्वाश्चास्य क्रियाश्चक्रे विधिदृष्टेन कर्मणा ।।"}, {"c": "9.49", "n": "55", "i": 47843, "v": "संन्यासकृतबुद्धिं तं भूतानि पितृभिः सह । ततो दृष्ट्वा प्ररुरुदुः कोऽस्मान्संविभजिष्यति ।।"}, {"c": "9.49", "n": "56", "i": 47844, "v": "देवलस्तु वचः श्रुत्वा भूतानां करुणं तथा । दिशो दश व्याहरतां मोक्षं त्यक्तुं मनो दधे ।।"}, {"c": "9.49", "n": "57", "i": 47845, "v": "ततस्तु फलमूलानि पवित्राणि च भारत । पुष्पाण्योषधयश्चैव रोरूयन्ते सहस्रशः ।।"}, {"c": "9.49", "n": "58", "i": 47846, "v": "पुनर्नो देवलः क्षुद्रो नूनं छेत्स्यति दुर्मतिः । अभयं सर्वभूतेभ्यो यो दत्त्वा नावबुध्यते ।।"}, {"c": "9.49", "n": "59", "i": 47847, "v": "ततो भूयो व्यगणयत्स्वबुद्ध्या मुनिसत्तमः । मोक्षे गार्हस्थ्यधर्मे वा किं नु श्रेयस्करं भवेत् ।।"}, {"c": "9.49", "n": "60", "i": 47848, "v": "इति निश्चित्य मनसा देवलो राजसत्तम । त्यक्त्वा गार्हस्थ्यधर्मं स मोक्षधर्ममरोचयत् ।।"}, {"c": "9.49", "n": "61", "i": 47849, "v": "एवमादीनि संचिन्त्य देवलो निश्चयात्ततः । प्राप्तवान्परमां सिद्धिं परं योगं च भारत ।।"}, {"c": "9.49", "n": "62", "i": 47850, "v": "ततो देवाः समागम्य बृहस्पतिपुरोगमाः । जैगीषव्यं तपश्चास्य प्रशंसन्ति तपस्विनः ।।"}, {"c": "9.49", "n": "63", "i": 47851, "v": "अथाब्रवीदृषिवरो देवान्वै नारदस्तदा । जैगीषव्ये तपो नास्ति विस्मापयति योऽसितम् ।।"}, {"c": "9.49", "n": "64", "i": 47852, "v": "तमेवंवादिनं धीरं प्रत्यूचुस्ते दिवौकसः । मैवमित्येव शंसन्तो जैगीषव्यं महामुनिम् ।।"}, {"c": "9.49", "n": "65", "i": 47853, "v": "तत्राप्युपस्पृश्य ततो महात्मा; दत्त्वा च वित्तं हलभृद्द्विजेभ्यः । अवाप्य धर्मं परमार्यकर्मा; जगाम सोमस्य महत्स तीर्थम् ।।"}, {"c": "9.50", "t": "वैशंपायन उवाच ।"}, {"c": "9.50", "n": "1", "i": 47854, "v": "यत्रेजिवानुडुपती राजसूयेन भारत । तस्मिन्वृत्ते महानासीत्संग्रामस्तारकामयः ।।"}, {"c": "9.50", "n": "2", "i": 47855, "v": "तत्राप्युपस्पृश्य बलो दत्त्वा दानानि चात्मवान् । सारस्वतस्य धर्मात्मा मुनेस्तीर्थं जगाम ह ।।"}, {"c": "9.50", "n": "3", "i": 47856, "v": "यत्र द्वादशवार्षिक्यामनावृष्ट्यां द्विजोत्तमान् । वेदानध्यापयामास पुरा सारस्वतो मुनिः ।।"}, {"c": "9.50", "t": "जनमेजय उवाच ।"}, {"c": "9.50", "n": "4", "i": 47857, "v": "कथं द्वादशवार्षिक्यामनावृष्ट्यां तपोधनः । वेदानध्यापयामास पुरा सारस्वतो मुनिः ।।"}, {"c": "9.50", "t": "वैशंपायन उवाच ।"}, {"c": "9.50", "n": "5", "i": 47858, "v": "आसीत्पूर्वं महाराज मुनिर्धीमान्महातपाः । दधीच इति विख्यातो ब्रह्मचारी जितेन्द्रियः ।।"}, {"c": "9.50", "n": "6", "i": 47859, "v": "तस्यातितपसः शक्रो बिभेति सततं विभो । न स लोभयितुं शक्यः फलैर्बहुविधैरपि ।।"}, {"c": "9.50", "n": "7", "i": 47860, "v": "प्रलोभनार्थं तस्याथ प्राहिणोत्पाकशासनः । दिव्यामप्सरसं पुण्यां दर्शनीयामलम्बुसाम् ।।"}, {"c": "9.50", "n": "8", "i": 47861, "v": "तस्य तर्पयतो देवान्सरस्वत्यां महात्मनः । समीपतो महाराज सोपातिष्ठत भामिनी ।।"}, {"c": "9.50", "n": "9", "i": 47862, "v": "तां दिव्यवपुषं दृष्ट्वा तस्यर्षेर्भावितात्मनः । रेतः स्कन्नं सरस्वत्यां तत्सा जग्राह निम्नगा ।।"}, {"c": "9.50", "n": "10", "i": 47863, "v": "कुक्षौ चाप्यदधद्दृष्ट्वा तद्रेतः पुरुषर्षभ । सा दधार च तं गर्भं पुत्रहेतोर्महानदी ।।"}, {"c": "9.50", "n": "11", "i": 47864, "v": "सुषुवे चापि समये पुत्रं सा सरितां वरा । जगाम पुत्रमादाय तमृषिं प्रति च प्रभो ।।"}, {"c": "9.50", "n": "12", "i": 47865, "v": "ऋषिसंसदि तं दृष्ट्वा सा नदी मुनिसत्तमम् । ततः प्रोवाच राजेन्द्र ददती पुत्रमस्य तम् । ब्रह्मर्षे तव पुत्रोऽयं त्वद्भक्त्या धारितो मया ।।"}, {"c": "9.50", "n": "13", "i": 47866, "v": "दृष्ट्वा तेऽप्सरसं रेतो यत्स्कन्नं प्रागलम्बुसाम् । तत्कुक्षिणा वै ब्रह्मर्षे त्वद्भक्त्या धृतवत्यहम् ।।"}, {"c": "9.50", "n": "14", "i": 47867, "v": "न विनाशमिदं गच्छेत्त्वत्तेज इति निश्चयात् । प्रतिगृह्णीष्व पुत्रं स्वं मया दत्तमनिन्दितम् ।।"}, {"c": "9.50", "n": "15", "i": 47868, "v": "इत्युक्तः प्रतिजग्राह प्रीतिं चावाप उत्तमाम् । मन्त्रवच्चोपजिघ्रत्तं मूर्ध्नि प्रेम्णा द्विजोत्तमः ।।"}, {"c": "9.50", "n": "16", "i": 47869, "v": "परिष्वज्य चिरं कालं तदा भरतसत्तम । सरस्वत्यै वरं प्रादात्प्रीयमाणो महामुनिः ।।"}, {"c": "9.50", "n": "17", "i": 47870, "v": "विश्वे देवाः सपितरो गन्धर्वाप्सरसां गणाः । तृप्तिं यास्यन्ति सुभगे तर्प्यमाणास्तवाम्भसा ।।"}, {"c": "9.50", "n": "18", "i": 47871, "v": "इत्युक्त्वा स तु तुष्टाव वचोभिर्वै महानदीम् । प्रीतः परमहृष्टात्मा यथावच्छृणु पार्थिव ।।"}, {"c": "9.50", "n": "19", "i": 47872, "v": "प्रसृतासि महाभागे सरसो ब्रह्मणः पुरा । जानन्ति त्वां सरिच्छ्रेष्ठे मुनयः संशितव्रताः ।।"}, {"c": "9.50", "n": "20", "i": 47873, "v": "मम प्रियकरी चापि सततं प्रियदर्शने । तस्मात्सारस्वतः पुत्रो महांस्ते वरवर्णिनि ।।"}, {"c": "9.50", "n": "21", "i": 47874, "v": "तवैव नाम्ना प्रथितः पुत्रस्ते लोकभावनः । सारस्वत इति ख्यातो भविष्यति महातपाः ।।"}, {"c": "9.50", "n": "22", "i": 47875, "v": "एष द्वादशवार्षिक्यामनावृष्ट्यां द्विजर्षभान् । सारस्वतो महाभागे वेदानध्यापयिष्यति ।।"}, {"c": "9.50", "n": "23", "i": 47876, "v": "पुण्याभ्यश्च सरिद्भ्यस्त्वं सदा पुण्यतमा शुभे । भविष्यसि महाभागे मत्प्रसादात्सरस्वति ।।"}, {"c": "9.50", "n": "24", "i": 47877, "v": "एवं सा संस्तुता तेन वरं लब्ध्वा महानदी । पुत्रमादाय मुदिता जगाम भरतर्षभ ।।"}, {"c": "9.50", "n": "25", "i": 47878, "v": "एतस्मिन्नेव काले तु विरोधे देवदानवैः । शक्रः प्रहरणान्वेषी लोकांस्त्रीन्विचचार ह ।।"}, {"c": "9.50", "n": "26", "i": 47879, "v": "न चोपलेभे भगवाञ्शक्रः प्रहरणं तदा । यद्वै तेषां भवेद्योग्यं वधाय विबुधद्विषाम् ।।"}, {"c": "9.50", "n": "27", "i": 47880, "v": "ततोऽब्रवीत्सुराञ्शक्रो न मे शक्या महासुराः । ऋतेऽस्थिभिर्दधीचस्य निहन्तुं त्रिदशद्विषः ।।"}, {"c": "9.50", "n": "28", "i": 47881, "v": "तस्माद्गत्वा ऋषिश्रेष्ठो याच्यतां सुरसत्तमाः । दधीचास्थीनि देहीति तैर्वधिष्यामहे रिपून् ।।"}, {"c": "9.50", "n": "29", "i": 47882, "v": "स देवैर्याचितोऽस्थीनि यत्नादृषिवरस्तदा । प्राणत्यागं कुरुष्वेति चकारैवाविचारयन् । स लोकानक्षयान्प्राप्तो देवप्रियकरस्तदा ।।"}, {"c": "9.50", "n": "30", "i": 47883, "v": "तस्यास्थिभिरथो शक्रः संप्रहृष्टमनास्तदा । कारयामास दिव्यानि नानाप्रहरणान्युत । वज्राणि चक्राणि गदा गुरुदण्डांश्च पुष्कलान् ।।"}, {"c": "9.50", "n": "31", "i": 47884, "v": "स हि तीव्रेण तपसा संभृतः परमर्षिणा । प्रजापतिसुतेनाथ भृगुणा लोकभावनः ।।"}, {"c": "9.50", "n": "32", "i": 47885, "v": "अतिकायः स तेजस्वी लोकसारविनिर्मितः । जज्ञे शैलगुरुः प्रांशुर्महिम्ना प्रथितः प्रभुः । नित्यमुद्विजते चास्य तेजसा पाकशासनः ।।"}, {"c": "9.50", "n": "33", "i": 47886, "v": "तेन वज्रेण भगवान्मन्त्रयुक्तेन भारत । भृशं क्रोधविसृष्टेन ब्रह्मतेजोभवेन च । दैत्यदानववीराणां जघान नवतीर्नव ।।"}, {"c": "9.50", "n": "34", "i": 47887, "v": "अथ काले व्यतिक्रान्ते महत्यतिभयंकरे । अनावृष्टिरनुप्राप्ता राजन्द्वादशवार्षिकी ।।"}, {"c": "9.50", "n": "35", "i": 47888, "v": "तस्यां द्वादशवार्षिक्यामनावृष्ट्यां महर्षयः । वृत्त्यर्थं प्राद्रवन्राजन्क्षुधार्ताः सर्वतोदिशम् ।।"}, {"c": "9.50", "n": "36", "i": 47889, "v": "दिग्भ्यस्तान्प्रद्रुतान्दृष्ट्वा मुनिः सारस्वतस्तदा । गमनाय मतिं चक्रे तं प्रोवाच सरस्वती ।।"}, {"c": "9.50", "n": "37", "i": 47890, "v": "न गन्तव्यमितः पुत्र तवाहारमहं सदा । दास्यामि मत्स्यप्रवरानुष्यतामिह भारत ।।"}, {"c": "9.50", "n": "38", "i": 47891, "v": "इत्युक्तस्तर्पयामास स पितॄन्देवतास्तथा । आहारमकरोन्नित्यं प्राणान्वेदांश्च धारयन् ।।"}, {"c": "9.50", "n": "39", "i": 47892, "v": "अथ तस्यामतीतायामनावृष्ट्यां महर्षयः । अन्योन्यं परिपप्रच्छुः पुनः स्वाध्यायकारणात् ।।"}, {"c": "9.50", "n": "40", "i": 47893, "v": "तेषां क्षुधापरीतानां नष्टा वेदा विधावताम् । सर्वेषामेव राजेन्द्र न कश्चित्प्रतिभानवान् ।।"}, {"c": "9.50", "n": "41", "i": 47894, "v": "अथ कश्चिदृषिस्तेषां सारस्वतमुपेयिवान् । कुर्वाणं संशितात्मानं स्वाध्यायमृषिसत्तमम् ।।"}, {"c": "9.50", "n": "42", "i": 47895, "v": "स गत्वाचष्ट तेभ्यश्च सारस्वतमतिप्रभम् । स्वाध्यायममरप्रख्यं कुर्वाणं विजने जने ।।"}, {"c": "9.50", "n": "43", "i": 47896, "v": "ततः सर्वे समाजग्मुस्तत्र राजन्महर्षयः । सारस्वतं मुनिश्रेष्ठमिदमूचुः समागताः ।।"}, {"c": "9.50", "n": "44", "i": 47897, "v": "अस्मानध्यापयस्वेति तानुवाच ततो मुनिः । शिष्यत्वमुपगच्छध्वं विधिवद्भो ममेत्युत ।।"}, {"c": "9.50", "n": "45", "i": 47898, "v": "ततोऽब्रवीदृषिगणो बालस्त्वमसि पुत्रक । स तानाह न मे धर्मो नश्येदिति पुनर्मुनीन् ।।"}, {"c": "9.50", "n": "46", "i": 47899, "v": "यो ह्यधर्मेण विब्रूयाद्गृह्णीयाद्वाप्यधर्मतः । म्रियतां तावुभौ क्षिप्रं स्यातां वा वैरिणावुभौ ।।"}, {"c": "9.50", "n": "47", "i": 47900, "v": "न हायनैर्न पलितैर्न वित्तेन न बन्धुभिः । ऋषयश्चक्रिरे धर्मं योऽनूचानः स नो महान् ।।"}, {"c": "9.50", "n": "48", "i": 47901, "v": "एतच्छ्रुत्वा वचस्तस्य मुनयस्ते विधानतः । तस्माद्वेदाननुप्राप्य पुनर्धर्मं प्रचक्रिरे ।।"}, {"c": "9.50", "n": "49", "i": 47902, "v": "षष्टिर्मुनिसहस्राणि शिष्यत्वं प्रतिपेदिरे । सारस्वतस्य विप्रर्षेर्वेदस्वाध्यायकारणात् ।।"}, {"c": "9.50", "n": "50", "i": 47903, "v": "मुष्टिं मुष्टिं ततः सर्वे दर्भाणां तेऽभ्युपाहरन् । तस्यासनार्थं विप्रर्षेर्बालस्यापि वशे स्थिताः ।।"}, {"c": "9.50", "n": "51", "i": 47904, "v": "तत्रापि दत्त्वा वसु रौहिणेयो; महाबलः केशवपूर्वजोऽथ । जगाम तीर्थं मुदितः क्रमेण; ख्यातं महद्वृद्धकन्या स्म यत्र ।।"}, {"c": "9.51", "t": "जनमेजय उवाच ।"}, {"c": "9.51", "n": "1", "i": 47905, "v": "कथं कुमारी भगवंस्तपोयुक्ता ह्यभूत्पुरा । किमर्थं च तपस्तेपे को वास्या नियमोऽभवत् ।।"}, {"c": "9.51", "n": "2", "i": 47906, "v": "सुदुष्करमिदं ब्रह्मंस्त्वत्तः श्रुतमनुत्तमम् । आख्याहि तत्त्वमखिलं यथा तपसि सा स्थिता ।।"}, {"c": "9.51", "t": "वैशंपायन उवाच ।"}, {"c": "9.51", "n": "3", "i": 47907, "v": "ऋषिरासीन्महावीर्यः कुणिर्गार्ग्यो महायशाः । स तप्त्वा विपुलं राजंस्तपो वै तपतां वरः । मानसीं स सुतां सुभ्रूं समुत्पादितवान्विभुः ।।"}, {"c": "9.51", "n": "4", "i": 47908, "v": "तां च दृष्ट्वा भृशं प्रीतः कुणिर्गार्ग्यो महायशाः । जगाम त्रिदिवं राजन्संत्यज्येह कलेवरम् ।।"}, {"c": "9.51", "n": "5", "i": 47909, "v": "सुभ्रूः सा ह्यथ कल्याणी पुण्डरीकनिभेक्षणा । महता तपसोग्रेण कृत्वाश्रममनिन्दिता ।।"}, {"c": "9.51", "n": "6", "i": 47910, "v": "उपवासैः पूजयन्ती पितॄन्देवांश्च सा पुरा । तस्यास्तु तपसोग्रेण महान्कालोऽत्यगान्नृप ।।"}, {"c": "9.51", "n": "7", "i": 47911, "v": "सा पित्रा दीयमानापि भर्त्रे नैच्छदनिन्दिता । आत्मनः सदृशं सा तु भर्तारं नान्वपश्यत ।।"}, {"c": "9.51", "n": "8", "i": 47912, "v": "ततः सा तपसोग्रेण पीडयित्वात्मनस्तनुम् । पितृदेवार्चनरता बभूव विजने वने ।।"}, {"c": "9.51", "n": "9", "i": 47913, "v": "सात्मानं मन्यमानापि कृतकृत्यं श्रमान्विता । वार्द्धकेन च राजेन्द्र तपसा चैव कर्शिता ।।"}, {"c": "9.51", "n": "10", "i": 47914, "v": "सा नाशकद्यदा गन्तुं पदात्पदमपि स्वयम् । चकार गमने बुद्धिं परलोकाय वै तदा ।।"}, {"c": "9.51", "n": "11", "i": 47915, "v": "मोक्तुकामां तु तां दृष्ट्वा शरीरं नारदोऽब्रवीत् । असंस्कृतायाः कन्यायाः कुतो लोकास्तवानघे ।।"}, {"c": "9.51", "n": "12", "i": 47916, "v": "एवं हि श्रुतमस्माभिर्देवलोके महाव्रते । तपः परमकं प्राप्तं न तु लोकास्त्वया जिताः ।।"}, {"c": "9.51", "n": "13", "i": 47917, "v": "तन्नारदवचः श्रुत्वा साब्रवीदृषिसंसदि । तपसोऽर्धं प्रयच्छामि पाणिग्राहस्य सत्तमाः ।।"}, {"c": "9.51", "n": "14", "i": 47918, "v": "इत्युक्ते चास्या जग्राह पाणिं गालवसंभवः । ऋषिः प्राक्शृङ्गवान्नाम समयं चेदमब्रवीत् ।।"}, {"c": "9.51", "n": "15", "i": 47919, "v": "समयेन तवाद्याहं पाणिं स्प्रक्ष्यामि शोभने । यद्येकरात्रं वस्तव्यं त्वया सह मयेति ह ।।"}, {"c": "9.51", "n": "16", "i": 47920, "v": "तथेति सा प्रतिश्रुत्य तस्मै पाणिं ददौ तदा । चक्रे च पाणिग्रहणं तस्योद्वाहं च गालविः ।।"}, {"c": "9.51", "n": "17", "i": 47921, "v": "सा रात्रावभवद्राजंस्तरुणी देववर्णिनी । दिव्याभरणवस्त्रा च दिव्यस्रगनुलेपना ।।"}, {"c": "9.51", "n": "18", "i": 47922, "v": "तां दृष्ट्वा गालविः प्रीतो दीपयन्तीमिवात्मना । उवास च क्षपामेकां प्रभाते साब्रवीच्च तम् ।।"}, {"c": "9.51", "n": "19", "i": 47923, "v": "यस्त्वया समयो विप्र कृतो मे तपतां वर । तेनोषितास्मि भद्रं ते स्वस्ति तेऽस्तु व्रजाम्यहम् ।।"}, {"c": "9.51", "n": "20", "i": 47924, "v": "सानुज्ञाताब्रवीद्भूयो योऽस्मिंस्तीर्थे समाहितः । वत्स्यते रजनीमेकां तर्पयित्वा दिवौकसः ।।"}, {"c": "9.51", "n": "21", "i": 47925, "v": "चत्वारिंशतमष्टौ च द्वे चाष्टौ सम्यगाचरेत् । यो ब्रह्मचर्यं वर्षाणि फलं तस्य लभेत सः । एवमुक्त्वा ततः साध्वी देहं त्यक्त्वा दिवं गता ।।"}, {"c": "9.51", "n": "22", "i": 47926, "v": "ऋषिरप्यभवद्दीनस्तस्या रूपं विचिन्तयन् । समयेन तपोऽर्धं च कृच्छ्रात्प्रतिगृहीतवान् ।।"}, {"c": "9.51", "n": "23", "i": 47927, "v": "साधयित्वा तदात्मानं तस्याः स गतिमन्वयात् । दुःखितो भरतश्रेष्ठ तस्या रूपबलात्कृतः । एतत्ते वृद्धकन्याया व्याख्यातं चरितं महत् ।।"}, {"c": "9.51", "n": "24", "i": 47928, "v": "तत्रस्थश्चापि शुश्राव हतं शल्यं हलायुधः । तत्रापि दत्त्वा दानानि द्विजातिभ्यः परंतप । शुशोच शल्यं संग्रामे निहतं पाण्डवैस्तदा ।।"}, {"c": "9.51", "n": "25", "i": 47929, "v": "समन्तपञ्चकद्वारात्ततो निष्क्रम्य माधवः । पप्रच्छर्षिगणान्रामः कुरुक्षेत्रस्य यत्फलम् ।।"}, {"c": "9.51", "n": "26", "i": 47930, "v": "ते पृष्टा यदुसिंहेन कुरुक्षेत्रफलं विभो । समाचख्युर्महात्मानस्तस्मै सर्वं यथातथम् ।।"}, {"c": "9.52", "t": "ऋषय ऊचुः ।"}, {"c": "9.52", "n": "1", "i": 47931, "v": "प्रजापतेरुत्तरवेदिरुच्यते; सनातना राम समन्तपञ्चकम् । समीजिरे यत्र पुरा दिवौकसो; वरेण सत्रेण महावरप्रदाः ।।"}, {"c": "9.52", "n": "2", "i": 47932, "v": "पुरा च राजर्षिवरेण धीमता; बहूनि वर्षाण्यमितेन तेजसा । प्रकृष्टमेतत्कुरुणा महात्मना; ततः कुरुक्षेत्रमितीह पप्रथे ।।"}, {"c": "9.52", "t": "राम उवाच ।"}, {"c": "9.52", "n": "3", "i": 47933, "v": "किमर्थं कुरुणा कृष्टं क्षेत्रमेतन्महात्मना । एतदिच्छाम्यहं श्रोतुं कथ्यमानं तपोधनाः ।।"}, {"c": "9.52", "t": "ऋषय ऊचुः ।"}, {"c": "9.52", "n": "4", "i": 47934, "v": "पुरा किल कुरुं राम कृषन्तं सततोत्थितम् । अभ्येत्य शक्रस्त्रिदिवात्पर्यपृच्छत कारणम् ।।"}, {"c": "9.52", "n": "5", "i": 47935, "v": "किमिदं वर्तते राजन्प्रयत्नेन परेण च । राजर्षे किमभिप्रेतं येनेयं कृष्यते क्षितिः ।।"}, {"c": "9.52", "t": "कुरुरुवाच ।"}, {"c": "9.52", "n": "6", "i": 47936, "v": "इह ये पुरुषाः क्षेत्रे मरिष्यन्ति शतक्रतो । ते गमिष्यन्ति सुकृताँल्लोकान्पापविवर्जितान् ।।"}, {"c": "9.52", "n": "7", "i": 47937, "v": "अवहस्य ततः शक्रो जगाम त्रिदिवं प्रभुः । राजर्षिरप्यनिर्विण्णः कर्षत्येव वसुंधराम् ।।"}, {"c": "9.52", "n": "8", "i": 47938, "v": "आगम्यागम्य चैवैनं भूयो भूयोऽवहस्य च । शतक्रतुरनिर्विण्णं पृष्ट्वा पृष्ट्वा जगाम ह ।।"}, {"c": "9.52", "n": "9", "i": 47939, "v": "यदा तु तपसोग्रेण चकर्ष वसुधां नृपः । ततः शक्रोऽब्रवीद्देवान्राजर्षेर्यच्चिकीर्षितम् ।।"}, {"c": "9.52", "n": "10", "i": 47940, "v": "तच्छ्रुत्वा चाब्रुवन्देवाः सहस्राक्षमिदं वचः । वरेण च्छन्द्यतां शक्र राजर्षिर्यदि शक्यते ।।"}, {"c": "9.52", "n": "11", "i": 47941, "v": "यदि ह्यत्र प्रमीता वै स्वर्गं गच्छन्ति मानवाः । अस्माननिष्ट्वा क्रतुभिर्भागो नो न भविष्यति ।।"}, {"c": "9.52", "n": "12", "i": 47942, "v": "आगम्य च ततः शक्रस्तदा राजर्षिमब्रवीत् । अलं खेदेन भवतः क्रियतां वचनं मम ।।"}, {"c": "9.52", "n": "13", "i": 47943, "v": "मानवा ये निराहारा देहं त्यक्ष्यन्त्यतन्द्रिताः । युधि वा निहताः सम्यगपि तिर्यग्गता नृप ।।"}, {"c": "9.52", "n": "14", "i": 47944, "v": "ते स्वर्गभाजो राजेन्द्र भवन्त्विति महामते । तथास्त्विति ततो राजा कुरुः शक्रमुवाच ह ।।"}, {"c": "9.52", "n": "15", "i": 47945, "v": "ततस्तमभ्यनुज्ञाप्य प्रहृष्टेनान्तरात्मना । जगाम त्रिदिवं भूयः क्षिप्रं बलनिषूदनः ।।"}, {"c": "9.52", "n": "16", "i": 47946, "v": "एवमेतद्यदुश्रेष्ठ कृष्टं राजर्षिणा पुरा । शक्रेण चाप्यनुज्ञातं पुण्यं प्राणान्विमुञ्चताम् ।।"}, {"c": "9.52", "n": "17", "i": 47947, "v": "अपि चात्र स्वयं शक्रो जगौ गाथां सुराधिपः । कुरुक्षेत्रे निबद्धां वै तां शृणुष्व हलायुध ।।"}, {"c": "9.52", "n": "18", "i": 47948, "v": "पांसवोऽपि कुरुक्षेत्राद्वायुना समुदीरिताः । अपि दुष्कृतकर्माणं नयन्ति परमां गतिम् ।।"}, {"c": "9.52", "n": "19", "i": 47949, "v": "सुरर्षभा ब्राह्मणसत्तमाश्च; तथा नृगाद्या नरदेवमुख्याः । इष्ट्वा महार्हैः क्रतुभिर्नृसिंह; संन्यस्य देहान्सुगतिं प्रपन्नाः ।।"}, {"c": "9.52", "n": "20", "i": 47950, "v": "तरन्तुकारन्तुकयोर्यदन्तरं; रामह्रदानां च मचक्रुकस्य । एतत्कुरुक्षेत्रसमन्तपञ्चकं; प्रजापतेरुत्तरवेदिरुच्यते ।।"}, {"c": "9.52", "n": "21", "i": 47951, "v": "शिवं महत्पुण्यमिदं दिवौकसां; सुसंमतं स्वर्गगुणैः समन्वितम् । अतश्च सर्वेऽपि वसुंधराधिपा; हता गमिष्यन्ति महात्मनां गतिम् ।।"}, {"c": "9.53", "t": "वैशंपायन उवाच ।"}, {"c": "9.53", "n": "1", "i": 47952, "v": "कुरुक्षेत्रं ततो दृष्ट्वा दत्त्वा दायांश्च सात्वतः । आश्रमं सुमहद्दिव्यमगमज्जनमेजय ।।"}, {"c": "9.53", "n": "2", "i": 47953, "v": "मधूकाम्रवनोपेतं प्लक्षन्यग्रोधसंकुलम् । चिरिबिल्वयुतं पुण्यं पनसार्जुनसंकुलम् ।।"}, {"c": "9.53", "n": "3", "i": 47954, "v": "तं दृष्ट्वा यादवश्रेष्ठः प्रवरं पुण्यलक्षणम् । पप्रच्छ तानृषीन्सर्वान्कस्याश्रमवरस्त्वयम् ।।"}, {"c": "9.53", "n": "4", "i": 47955, "v": "ते तु सर्वे महात्मानमूचू राजन्हलायुधम् । शृणु विस्तरतो राम यस्यायं पूर्वमाश्रमः ।।"}, {"c": "9.53", "n": "5", "i": 47956, "v": "अत्र विष्णुः पुरा देवस्तप्तवांस्तप उत्तमम् । अत्रास्य विधिवद्यज्ञाः सर्वे वृत्ताः सनातनाः ।।"}, {"c": "9.53", "n": "6", "i": 47957, "v": "अत्रैव ब्राह्मणी सिद्धा कौमारब्रह्मचारिणी । योगयुक्ता दिवं याता तपःसिद्धा तपस्विनी ।।"}, {"c": "9.53", "n": "7", "i": 47958, "v": "बभूव श्रीमती राजञ्शाण्डिल्यस्य महात्मनः । सुता धृतव्रता साध्वी नियता ब्रह्मचारिणी ।।"}, {"c": "9.53", "n": "8", "i": 47959, "v": "सा तु प्राप्य परं योगं गता स्वर्गमनुत्तमम् । भुक्त्वाश्रमेऽश्वमेधस्य फलं फलवतां शुभा । गता स्वर्गं महाभागा पूजिता नियतात्मभिः ।।"}, {"c": "9.53", "n": "9", "i": 47960, "v": "अभिगम्याश्रमं पुण्यं दृष्ट्वा च यदुपुंगवः । ऋषींस्तानभिवाद्याथ पार्श्वे हिमवतोऽच्युतः । स्कन्धावाराणि सर्वाणि निवर्त्यारुरुहेऽचलम् ।।"}, {"c": "9.53", "n": "10", "i": 47961, "v": "नातिदूरं ततो गत्वा नगं तालध्वजो बली । पुण्यं तीर्थवरं दृष्ट्वा विस्मयं परमं गतः ।।"}, {"c": "9.53", "n": "11", "i": 47962, "v": "प्रभवं च सरस्वत्याः प्लक्षप्रस्रवणं बलः । संप्राप्तः कारपचनं तीर्थप्रवरमुत्तमम् ।।"}, {"c": "9.53", "n": "12", "i": 47963, "v": "हलायुधस्तत्र चापि दत्त्वा दानं महाबलः । आप्लुतः सलिले शीते तस्माच्चापि जगाम ह । आश्रमं परमप्रीतो मित्रस्य वरुणस्य च ।।"}, {"c": "9.53", "n": "13", "i": 47964, "v": "इन्द्रोऽग्निरर्यमा चैव यत्र प्राक्प्रीतिमाप्नुवन् । तं देशं कारपचनाद्यमुनायां जगाम ह ।।"}, {"c": "9.53", "n": "14", "i": 47965, "v": "स्नात्वा तत्रापि धर्मात्मा परां तुष्टिमवाप्य च । ऋषिभिश्चैव सिद्धैश्च सहितो वै महाबलः । उपविष्टः कथाः शुभ्राः शुश्राव यदुपुंगवः ।।"}, {"c": "9.53", "n": "15", "i": 47966, "v": "तथा तु तिष्ठतां तेषां नारदो भगवानृषिः । आजगामाथ तं देशं यत्र रामो व्यवस्थितः ।।"}, {"c": "9.53", "n": "16", "i": 47967, "v": "जटामण्डलसंवीतः स्वर्णचीरी महातपाः । हेमदण्डधरो राजन्कमण्डलुधरस्तथा ।।"}, {"c": "9.53", "n": "17", "i": 47968, "v": "कच्छपीं सुखशब्दां तां गृह्य वीणां मनोरमाम् । नृत्ये गीते च कुशलो देवब्राह्मणपूजितः ।।"}, {"c": "9.53", "n": "18", "i": 47969, "v": "प्रकर्ता कलहानां च नित्यं च कलहप्रियः । तं देशमगमद्यत्र श्रीमान्रामो व्यवस्थितः ।।"}, {"c": "9.53", "n": "19", "i": 47970, "v": "प्रत्युत्थाय तु ते सर्वे पूजयित्वा यतव्रतम् । देवर्षिं पर्यपृच्छन्त यथावृत्तं कुरून्प्रति ।।"}, {"c": "9.53", "n": "20", "i": 47971, "v": "ततोऽस्याकथयद्राजन्नारदः सर्वधर्मवित् । सर्वमेव यथावृत्तमतीतं कुरुसंक्षयम् ।।"}, {"c": "9.53", "n": "21", "i": 47972, "v": "ततोऽब्रवीद्रौहिणेयो नारदं दीनया गिरा । किमवस्थं तु तत्क्षत्रं ये च तत्राभवन्नृपाः ।।"}, {"c": "9.53", "n": "22", "i": 47973, "v": "श्रुतमेतन्मया पूर्वं सर्वमेव तपोधन । विस्तरश्रवणे जातं कौतूहलमतीव मे ।।"}, {"c": "9.53", "t": "नारद उवाच ।"}, {"c": "9.53", "n": "23", "i": 47974, "v": "पूर्वमेव हतो भीष्मो द्रोणः सिन्धुपतिस्तथा । हतो वैकर्तनः कर्णः पुत्राश्चास्य महारथाः ।।"}, {"c": "9.53", "n": "24", "i": 47975, "v": "भूरिश्रवा रौहिणेय मद्रराजश्च वीर्यवान् । एते चान्ये च बहवस्तत्र तत्र महाबलाः ।।"}, {"c": "9.53", "n": "25", "i": 47976, "v": "प्रियान्प्राणान्परित्यज्य प्रियार्थं कौरवस्य वै । राजानो राजपुत्राश्च समरेष्वनिवर्तिनः ।।"}, {"c": "9.53", "n": "26", "i": 47977, "v": "अहतांस्तु महाबाहो शृणु मे तत्र माधव । धार्तराष्ट्रबले शेषाः कृपो भोजश्च वीर्यवान् । अश्वत्थामा च विक्रान्तो भग्नसैन्या दिशो गताः ।।"}, {"c": "9.53", "n": "27", "i": 47978, "v": "दुर्योधनो हते सैन्ये प्रद्रुतेषु कृपादिषु । ह्रदं द्वैपायनं नाम विवेश भृशदुःखितः ।।"}, {"c": "9.53", "n": "28", "i": 47979, "v": "शयानं धार्तराष्ट्रं तु स्तम्भिते सलिले तदा । पाण्डवाः सह कृष्णेन वाग्भिरुग्राभिरार्दयन् ।।"}, {"c": "9.53", "n": "29", "i": 47980, "v": "स तुद्यमानो बलवान्वाग्भी राम समन्ततः । उत्थितः प्राग्घ्रदाद्वीरः प्रगृह्य महतीं गदाम् ।।"}, {"c": "9.53", "n": "30", "i": 47981, "v": "स चाप्युपगतो युद्धं भीमेन सह सांप्रतम् । भविष्यति च तत्सद्यस्तयो राम सुदारुणम् ।।"}, {"c": "9.53", "n": "31", "i": 47982, "v": "यदि कौतूहलं तेऽस्ति व्रज माधव मा चिरम् । पश्य युद्धं महाघोरं शिष्ययोर्यदि मन्यसे ।।"}, {"c": "9.53", "t": "वैशंपायन उवाच ।"}, {"c": "9.53", "n": "32", "i": 47983, "v": "नारदस्य वचः श्रुत्वा तानभ्यर्च्य द्विजर्षभान् । सर्वान्विसर्जयामास ये तेनाभ्यागताः सह । गम्यतां द्वारकां चेति सोऽन्वशादनुयायिनः ।।"}, {"c": "9.53", "n": "33", "i": 47984, "v": "सोऽवतीर्याचलश्रेष्ठात्प्लक्षप्रस्रवणाच्छुभात् । ततः प्रीतमना रामः श्रुत्वा तीर्थफलं महत् । विप्राणां संनिधौ श्लोकमगायदिदमच्युतः ।।"}, {"c": "9.53", "n": "34", "i": 47985, "v": "सरस्वतीवाससमा कुतो रतिः; सरस्वतीवाससमाः कुतो गुणाः । सरस्वतीं प्राप्य दिवं गता जनाः; सदा स्मरिष्यन्ति नदीं सरस्वतीम् ।।"}, {"c": "9.53", "n": "35", "i": 47986, "v": "सरस्वती सर्वनदीषु पुण्या; सरस्वती लोकसुखावहा सदा । सरस्वतीं प्राप्य जनाः सुदुष्कृताः; सदा न शोचन्ति परत्र चेह च ।।"}, {"c": "9.53", "n": "36", "i": 47987, "v": "ततो मुहुर्मुहुः प्रीत्या प्रेक्षमाणः सरस्वतीम् । हयैर्युक्तं रथं शुभ्रमातिष्ठत परंतपः ।।"}, {"c": "9.53", "n": "37", "i": 47988, "v": "स शीघ्रगामिना तेन रथेन यदुपुंगवः । दिदृक्षुरभिसंप्राप्तः शिष्ययुद्धमुपस्थितम् ।।"}, {"c": "9.54", "t": "वैशंपायन उवाच ।"}, {"c": "9.54", "n": "1", "i": 47989, "v": "एवं तदभवद्युद्धं तुमुलं जनमेजय । यत्र दुःखान्वितो राजा धृतराष्ट्रोऽब्रवीदिदम् ।।"}, {"c": "9.54", "n": "2", "i": 47990, "v": "रामं संनिहितं दृष्ट्वा गदायुद्ध उपस्थिते । मम पुत्रः कथं भीमं प्रत्ययुध्यत संजय ।।"}, {"c": "9.54", "t": "संजय उवाच ।"}, {"c": "9.54", "n": "3", "i": 47991, "v": "रामसांनिध्यमासाद्य पुत्रो दुर्योधनस्तव । युद्धकामो महाबाहुः समहृष्यत वीर्यवान् ।।"}, {"c": "9.54", "n": "4", "i": 47992, "v": "दृष्ट्वा लाङ्गलिनं राजा प्रत्युत्थाय च भारत । प्रीत्या परमया युक्तो युधिष्ठिरमथाब्रवीत् ।।"}, {"c": "9.54", "n": "5", "i": 47993, "v": "समन्तपञ्चकं क्षिप्रमितो याम विशां पते । प्रथितोत्तरवेदी सा देवलोके प्रजापतेः ।।"}, {"c": "9.54", "n": "6", "i": 47994, "v": "तस्मिन्महापुण्यतमे त्रैलोक्यस्य सनातने । संग्रामे निधनं प्राप्य ध्रुवं स्वर्गो भविष्यति ।।"}, {"c": "9.54", "n": "7", "i": 47995, "v": "तथेत्युक्त्वा महाराज कुन्तीपुत्रो युधिष्ठिरः । समन्तपञ्चकं वीरः प्रायादभिमुखः प्रभुः ।।"}, {"c": "9.54", "n": "8", "i": 47996, "v": "ततो दुर्योधनो राजा प्रगृह्य महतीं गदाम् । पद्भ्याममर्षाद्द्युतिमानगच्छत्पाण्डवैः सह ।।"}, {"c": "9.54", "n": "9", "i": 47997, "v": "तथा यान्तं गदाहस्तं वर्मणा चापि दंशितम् । अन्तरिक्षगता देवाः साधु साध्वित्यपूजयन् । वातिकाश्च नरा येऽत्र दृष्ट्वा ते हर्षमागताः ।।"}, {"c": "9.54", "n": "10", "i": 47998, "v": "स पाण्डवैः परिवृतः कुरुराजस्तवात्मजः । मत्तस्येव गजेन्द्रस्य गतिमास्थाय सोऽव्रजत् ।।"}, {"c": "9.54", "n": "11", "i": 47999, "v": "ततः शङ्खनिनादेन भेरीणां च महास्वनैः । सिंहनादैश्च शूराणां दिशः सर्वाः प्रपूरिताः ।।"}, {"c": "9.54", "n": "12", "i": 48000, "v": "प्रतीच्यभिमुखं देशं यथोद्दिष्टं सुतेन ते । गत्वा च तैः परिक्षिप्तं समन्तात्सर्वतोदिशम् ।।"}, {"c": "9.54", "n": "13", "i": 48001, "v": "दक्षिणेन सरस्वत्याः स्वयनं तीर्थमुत्तमम् । तस्मिन्देशे त्वनिरिणे तत्र युद्धमरोचयन् ।।"}, {"c": "9.54", "n": "14", "i": 48002, "v": "ततो भीमो महाकोटिं गदां गृह्याथ वर्मभृत् । बिभ्रद्रूपं महाराज सदृशं हि गरुत्मतः ।।"}, {"c": "9.54", "n": "15", "i": 48003, "v": "अवबद्धशिरस्त्राणः संख्ये काञ्चनवर्मभृत् । रराज राजन्पुत्रस्ते काञ्चनः शैलराडिव ।।"}, {"c": "9.54", "n": "16", "i": 48004, "v": "वर्मभ्यां संवृतौ वीरौ भीमदुर्योधनावुभौ । संयुगे च प्रकाशेते संरब्धाविव कुञ्जरौ ।।"}, {"c": "9.54", "n": "17", "i": 48005, "v": "रणमण्डलमध्यस्थौ भ्रातरौ तौ नरर्षभौ । अशोभेतां महाराज चन्द्रसूर्याविवोदितौ ।।"}, {"c": "9.54", "n": "18", "i": 48006, "v": "तावन्योन्यं निरीक्षेतां क्रुद्धाविव महाद्विपौ । दहन्तौ लोचनै राजन्परस्परवधैषिणौ ।।"}, {"c": "9.54", "n": "19", "i": 48007, "v": "संप्रहृष्टमना राजन्गदामादाय कौरवः । सृक्किणी संलिहन्राजन्क्रोधरक्तेक्षणः श्वसन् ।।"}, {"c": "9.54", "n": "20", "i": 48008, "v": "ततो दुर्योधनो राजा गदामादाय वीर्यवान् । भीमसेनमभिप्रेक्ष्य गजो गजमिवाह्वयत् ।।"}, {"c": "9.54", "n": "21", "i": 48009, "v": "अद्रिसारमयीं भीमस्तथैवादाय वीर्यवान् । आह्वयामास नृपतिं सिंहः सिंहं यथा वने ।।"}, {"c": "9.54", "n": "22", "i": 48010, "v": "तावुद्यतगदापाणी दुर्योधनवृकोदरौ । संयुगे स्म प्रकाशेते गिरी सशिखराविव ।।"}, {"c": "9.54", "n": "23", "i": 48011, "v": "तावुभावभिसंक्रुद्धावुभौ भीमपराक्रमौ । उभौ शिष्यौ गदायुद्धे रौहिणेयस्य धीमतः ।।"}, {"c": "9.54", "n": "24", "i": 48012, "v": "उभौ सदृशकर्माणौ यमवासवयोरिव । तथा सदृशकर्माणौ वरुणस्य महाबलौ ।।"}, {"c": "9.54", "n": "25", "i": 48013, "v": "वासुदेवस्य रामस्य तथा वैश्रवणस्य च । सदृशौ तौ महाराज मधुकैटभयोर्युधि ।।"}, {"c": "9.54", "n": "26", "i": 48014, "v": "उभौ सदृशकर्माणौ रणे सुन्दोपसुन्दयोः । तथैव कालस्य समौ मृत्योश्चैव परंतपौ ।।"}, {"c": "9.54", "n": "27", "i": 48015, "v": "अन्योन्यमभिधावन्तौ मत्ताविव महाद्विपौ । वाशितासंगमे दृप्तौ शरदीव मदोत्कटौ ।।"}, {"c": "9.54", "n": "28", "i": 48016, "v": "मत्ताविव जिगीषन्तौ मातङ्गौ भरतर्षभौ । उभौ क्रोधविषं दीप्तं वमन्तावुरगाविव ।।"}, {"c": "9.54", "n": "29", "i": 48017, "v": "अन्योन्यमभिसंरब्धौ प्रेक्षमाणावरिंदमौ । उभौ भरतशार्दूलौ विक्रमेण समन्वितौ ।।"}, {"c": "9.54", "n": "30", "i": 48018, "v": "सिंहाविव दुराधर्षौ गदायुद्धे परंतपौ । नखदंष्ट्रायुधौ वीरौ व्याघ्राविव दुरुत्सहौ ।।"}, {"c": "9.54", "n": "31", "i": 48019, "v": "प्रजासंहरणे क्षुब्धौ समुद्राविव दुस्तरौ । लोहिताङ्गाविव क्रुद्धौ प्रतपन्तौ महारथौ ।।"}, {"c": "9.54", "n": "32", "i": 48020, "v": "रश्मिमन्तौ महात्मानौ दीप्तिमन्तौ महाबलौ । ददृशाते कुरुश्रेष्ठौ कालसूर्याविवोदितौ ।।"}, {"c": "9.54", "n": "33", "i": 48021, "v": "व्याघ्राविव सुसंरब्धौ गर्जन्ताविव तोयदौ । जहृषाते महाबाहू सिंहौ केसरिणाविव ।।"}, {"c": "9.54", "n": "34", "i": 48022, "v": "गजाविव सुसंरब्धौ ज्वलिताविव पावकौ । ददृशुस्तौ महात्मानौ सशृङ्गाविव पर्वतौ ।।"}, {"c": "9.54", "n": "35", "i": 48023, "v": "रोषात्प्रस्फुरमाणोष्ठौ निरीक्षन्तौ परस्परम् । तौ समेतौ महात्मानौ गदाहस्तौ नरोत्तमौ ।।"}, {"c": "9.54", "n": "36", "i": 48024, "v": "उभौ परमसंहृष्टावुभौ परमसंमतौ । सदश्वाविव हेषन्तौ बृंहन्ताविव कुञ्जरौ ।।"}, {"c": "9.54", "n": "37", "i": 48025, "v": "वृषभाविव गर्जन्तौ दुर्योधनवृकोदरौ । दैत्याविव बलोन्मत्तौ रेजतुस्तौ नरोत्तमौ ।।"}, {"c": "9.54", "n": "38", "i": 48026, "v": "ततो दुर्योधनो राजन्निदमाह युधिष्ठिरम् । सृञ्जयैः सह तिष्ठन्तं तपन्तमिव भास्करम् ।।"}, {"c": "9.54", "n": "39", "i": 48027, "v": "इदं व्यवसितं युद्धं मम भीमस्य चोभयोः । उपोपविष्टाः पश्यध्वं विमर्दं नृपसत्तमाः ।।"}, {"c": "9.54", "n": "40", "i": 48028, "v": "ततः समुपविष्टं तत्सुमहद्राजमण्डलम् । विराजमानं ददृशे दिवीवादित्यमण्डलम् ।।"}, {"c": "9.54", "n": "41", "i": 48029, "v": "तेषां मध्ये महाबाहुः श्रीमान्केशवपूर्वजः । उपविष्टो महाराज पूज्यमानः समन्ततः ।।"}, {"c": "9.54", "n": "42", "i": 48030, "v": "शुशुभे राजमध्यस्थो नीलवासाः सितप्रभः । नक्षत्रैरिव संपूर्णो वृतो निशि निशाकरः ।।"}, {"c": "9.54", "n": "43", "i": 48031, "v": "तौ तथा तु महाराज गदाहस्तौ दुरासदौ । अन्योन्यं वाग्भिरुग्राभिस्तक्षमाणौ व्यवस्थितौ ।।"}, {"c": "9.54", "n": "44", "i": 48032, "v": "अप्रियाणि ततोऽन्योन्यमुक्त्वा तौ कुरुपुंगवौ । उदीक्षन्तौ स्थितौ वीरौ वृत्रशक्राविवाहवे ।।"}, {"c": "9.55", "t": "वैशंपायन उवाच ।"}, {"c": "9.55", "n": "1", "i": 48033, "v": "ततो वाग्युद्धमभवत्तुमुलं जनमेजय । यत्र दुःखान्वितो राजा धृतराष्ट्रोऽब्रवीदिदम् ।।"}, {"c": "9.55", "n": "2", "i": 48034, "v": "धिगस्तु खलु मानुष्यं यस्य निष्ठेयमीदृशी । एकादशचमूभर्ता यत्र पुत्रो ममाभिभूः ।।"}, {"c": "9.55", "n": "3", "i": 48035, "v": "आज्ञाप्य सर्वान्नृपतीन्भुक्त्वा चेमां वसुंधराम् । गदामादाय वेगेन पदातिः प्रस्थितो रणम् ।।"}, {"c": "9.55", "n": "4", "i": 48036, "v": "भूत्वा हि जगतो नाथो ह्यनाथ इव मे सुतः । गदामुद्यम्य यो याति किमन्यद्भागधेयतः ।।"}, {"c": "9.55", "n": "5", "i": 48037, "v": "अहो दुःखं महत्प्राप्तं पुत्रेण मम संजय । एवमुक्त्वा स दुःखार्तो विरराम जनाधिपः ।।"}, {"c": "9.55", "t": "संजय उवाच ।"}, {"c": "9.55", "n": "6", "i": 48038, "v": "स मेघनिनदो हर्षाद्विनदन्निव गोवृषः । आजुहाव ततः पार्थं युद्धाय युधि वीर्यवान् ।।"}, {"c": "9.55", "n": "7", "i": 48039, "v": "भीममाह्वयमाने तु कुरुराजे महात्मनि । प्रादुरासन्सुघोराणि रूपाणि विविधान्युत ।।"}, {"c": "9.55", "n": "8", "i": 48040, "v": "ववुर्वाताः सनिर्घाताः पांसुवर्षं पपात च । बभूवुश्च दिशः सर्वास्तिमिरेण समावृताः ।।"}, {"c": "9.55", "n": "9", "i": 48041, "v": "महास्वनाः सनिर्घातास्तुमुला रोमहर्षणाः । पेतुस्तथोल्काः शतशः स्फोटयन्त्यो नभस्तलम् ।।"}, {"c": "9.55", "n": "10", "i": 48042, "v": "राहुश्चाग्रसदादित्यमपर्वणि विशां पते । चकम्पे च महाकम्पं पृथिवी सवनद्रुमा ।।"}, {"c": "9.55", "n": "11", "i": 48043, "v": "रूक्षाश्च वाताः प्रववुर्नीचैः शर्करवर्षिणः । गिरीणां शिखराण्येव न्यपतन्त महीतले ।।"}, {"c": "9.55", "n": "12", "i": 48044, "v": "मृगा बहुविधाकाराः संपतन्ति दिशो दश । दीप्ताः शिवाश्चाप्यनदन्घोररूपाः सुदारुणाः ।।"}, {"c": "9.55", "n": "13", "i": 48045, "v": "निर्घाताश्च महाघोरा बभूवू रोमहर्षणाः । दीप्तायां दिशि राजेन्द्र मृगाश्चाशुभवादिनः ।।"}, {"c": "9.55", "n": "14", "i": 48046, "v": "उदपानगताश्चापो व्यवर्धन्त समन्ततः । अशरीरा महानादाः श्रूयन्ते स्म तदा नृप ।।"}, {"c": "9.55", "n": "15", "i": 48047, "v": "एवमादीनि दृष्ट्वाथ निमित्तानि वृकोदरः । उवाच भ्रातरं ज्येष्ठं धर्मराजं युधिष्ठिरम् ।।"}, {"c": "9.55", "n": "16", "i": 48048, "v": "नैष शक्तो रणे जेतुं मन्दात्मा मां सुयोधनः । अद्य क्रोधं विमोक्ष्यामि निगूढं हृदये चिरम् । सुयोधने कौरवेन्द्रे खाण्डवे पावको यथा ।।"}, {"c": "9.55", "n": "17", "i": 48049, "v": "शल्यमद्योद्धरिष्यामि तव पाण्डव हृच्छयम् । निहत्य गदया पापमिमं कुरुकुलाधमम् ।।"}, {"c": "9.55", "n": "18", "i": 48050, "v": "अद्य कीर्तिमयीं मालां प्रतिमोक्ष्याम्यहं त्वयि । हत्वेमं पापकर्माणं गदया रणमूर्धनि ।।"}, {"c": "9.55", "n": "19", "i": 48051, "v": "अद्यास्य शतधा देहं भिनद्मि गदयानया । नायं प्रवेष्टा नगरं पुनर्वारणसाह्वयम् ।।"}, {"c": "9.55", "n": "20", "i": 48052, "v": "सर्पोत्सर्गस्य शयने विषदानस्य भोजने । प्रमाणकोट्यां पातस्य दाहस्य जतुवेश्मनि ।।"}, {"c": "9.55", "n": "21", "i": 48053, "v": "सभायामवहासस्य सर्वस्वहरणस्य च । वर्षमज्ञातवासस्य वनवासस्य चानघ ।।"}, {"c": "9.55", "n": "22", "i": 48054, "v": "अद्यान्तमेषां दुःखानां गन्ता भरतसत्तम । एकाह्ना विनिहत्येमं भविष्याम्यात्मनोऽनृणः ।।"}, {"c": "9.55", "n": "23", "i": 48055, "v": "अद्यायुर्धार्तराष्ट्रस्य दुर्मतेरकृतात्मनः । समाप्तं भरतश्रेष्ठ मातापित्रोश्च दर्शनम् ।।"}, {"c": "9.55", "n": "24", "i": 48056, "v": "अद्यायं कुरुराजस्य शंतनोः कुलपांसनः । प्राणाञ्श्रियं च राज्यं च त्यक्त्वा शेष्यति भूतले ।।"}, {"c": "9.55", "n": "25", "i": 48057, "v": "राजा च धृतराष्ट्रोऽद्य श्रुत्वा पुत्रं मया हतम् । स्मरिष्यत्यशुभं कर्म यत्तच्छकुनिबुद्धिजम् ।।"}, {"c": "9.55", "n": "26", "i": 48058, "v": "इत्युक्त्वा राजशार्दूल गदामादाय वीर्यवान् । अवातिष्ठत युद्धाय शक्रो वृत्रमिवाह्वयन् ।।"}, {"c": "9.55", "n": "27", "i": 48059, "v": "तमुद्यतगदं दृष्ट्वा कैलासमिव शृङ्गिणम् । भीमसेनः पुनः क्रुद्धो दुर्योधनमुवाच ह ।।"}, {"c": "9.55", "n": "28", "i": 48060, "v": "राज्ञश्च धृतराष्ट्रस्य तथा त्वमपि चात्मनः । स्मर तद्दुष्कृतं कर्म यद्वृत्तं वारणावते ।।"}, {"c": "9.55", "n": "29", "i": 48061, "v": "द्रौपदी च परिक्लिष्टा सभायां यद्रजस्वला । द्यूते च वञ्चितो राजा यत्त्वया सौबलेन च ।।"}, {"c": "9.55", "n": "30", "i": 48062, "v": "वने दुःखं च यत्प्राप्तमस्माभिस्त्वत्कृतं महत् । विराटनगरे चैव योन्यन्तरगतैरिव । तत्सर्वं यातयाम्यद्य दिष्ट्या दृष्टोऽसि दुर्मते ।।"}, {"c": "9.55", "n": "31", "i": 48063, "v": "त्वत्कृतेऽसौ हतः शेते शरतल्पे प्रतापवान् । गाङ्गेयो रथिनां श्रेष्ठो निहतो याज्ञसेनिना ।।"}, {"c": "9.55", "n": "32", "i": 48064, "v": "हतो द्रोणश्च कर्णश्च तथा शल्यः प्रतापवान् । वैराग्नेरादिकर्ता च शकुनिः सौबलो हतः ।।"}, {"c": "9.55", "n": "33", "i": 48065, "v": "प्रातिकामी तथा पापो द्रौपद्याः क्लेशकृद्धतः । भ्रातरस्ते हताः सर्वे शूरा विक्रान्तयोधिनः ।।"}, {"c": "9.55", "n": "34", "i": 48066, "v": "एते चान्ये च बहवो निहतास्त्वत्कृते नृपाः । त्वामद्य निहनिष्यामि गदया नात्र संशयः ।।"}, {"c": "9.55", "n": "35", "i": 48067, "v": "इत्येवमुच्चै राजेन्द्र भाषमाणं वृकोदरम् । उवाच वीतभी राजन्पुत्रस्ते सत्यविक्रमः ।।"}, {"c": "9.55", "n": "36", "i": 48068, "v": "किं कत्थितेन बहुधा युध्यस्व त्वं वृकोदर । अद्य तेऽहं विनेष्यामि युद्धश्रद्धां कुलाधम ।।"}, {"c": "9.55", "n": "37", "i": 48069, "v": "नैव दुर्योधनः क्षुद्र केनचित्त्वद्विधेन वै । शक्यस्त्रासयितुं वाचा यथान्यः प्राकृतो नरः ।।"}, {"c": "9.55", "n": "38", "i": 48070, "v": "चिरकालेप्सितं दिष्ट्या हृदयस्थमिदं मम । त्वया सह गदायुद्धं त्रिदशैरुपपादितम् ।।"}, {"c": "9.55", "n": "39", "i": 48071, "v": "किं वाचा बहुनोक्तेन कत्थितेन च दुर्मते । वाणी संपद्यतामेषा कर्मणा मा चिरं कृथाः ।।"}, {"c": "9.55", "n": "40", "i": 48072, "v": "तस्य तद्वचनं श्रुत्वा सर्व एवाभ्यपूजयन् । राजानः सोमकाश्चैव ये तत्रासन्समागताः ।।"}, {"c": "9.55", "n": "41", "i": 48073, "v": "ततः संपूजितः सर्वैः संप्रहृष्टतनूरुहः । भूयो धीरं मनश्चक्रे युद्धाय कुरुनन्दनः ।।"}, {"c": "9.55", "n": "42", "i": 48074, "v": "तं मत्तमिव मातङ्गं तलतालैर्नराधिपाः । भूयः संहर्षयां चक्रुर्दुर्योधनममर्षणम् ।।"}, {"c": "9.55", "n": "43", "i": 48075, "v": "तं महात्मा महात्मानं गदामुद्यम्य पाण्डवः । अभिदुद्राव वेगेन धार्तराष्ट्रं वृकोदरः ।।"}, {"c": "9.55", "n": "44", "i": 48076, "v": "बृंहन्ति कुञ्जरास्तत्र हया हेषन्ति चासकृत् । शस्त्राणि चाप्यदीप्यन्त पाण्डवानां जयैषिणाम् ।।"}, {"c": "9.56", "t": "संजय उवाच ।"}, {"c": "9.56", "n": "1", "i": 48077, "v": "ततो दुर्योधनो दृष्ट्वा भीमसेनं तथागतम् । प्रत्युद्ययावदीनात्मा वेगेन महता नदन् ।।"}, {"c": "9.56", "n": "2", "i": 48078, "v": "समापेततुरानद्य शृङ्गिणौ वृषभाविव । महानिर्घातघोषश्च संप्रहारस्तयोरभूत् ।।"}, {"c": "9.56", "n": "3", "i": 48079, "v": "अभवच्च तयोर्युद्धं तुमुलं रोमहर्षणम् । जिगीषतोर्युधान्योन्यमिन्द्रप्रह्रादयोरिव ।।"}, {"c": "9.56", "n": "4", "i": 48080, "v": "रुधिरोक्षितसर्वाङ्गौ गदाहस्तौ मनस्विनौ । ददृशाते महात्मानौ पुष्पिताविव किंशुकौ ।।"}, {"c": "9.56", "n": "5", "i": 48081, "v": "तथा तस्मिन्महायुद्धे वर्तमाने सुदारुणे । खद्योतसंघैरिव खं दर्शनीयं व्यरोचत ।।"}, {"c": "9.56", "n": "6", "i": 48082, "v": "तथा तस्मिन्वर्तमाने संकुले तुमुले भृशम् । उभावपि परिश्रान्तौ युध्यमानावरिंदमौ ।।"}, {"c": "9.56", "n": "7", "i": 48083, "v": "तौ मुहूर्तं समाश्वस्य पुनरेव परंतपौ । अभ्यहारयतां तत्र संप्रगृह्य गदे शुभे ।।"}, {"c": "9.56", "n": "8", "i": 48084, "v": "तौ तु दृष्ट्वा महावीर्यौ समाश्वस्तौ नरर्षभौ । बलिनौ वारणौ यद्वद्वाशितार्थे मदोत्कटौ ।।"}, {"c": "9.56", "n": "9", "i": 48085, "v": "अपारवीर्यौ संप्रेक्ष्य प्रगृहीतगदावुभौ । विस्मयं परमं जग्मुर्देवगन्धर्वदानवाः ।।"}, {"c": "9.56", "n": "10", "i": 48086, "v": "प्रगृहीतगदौ दृष्ट्वा दुर्योधनवृकोदरौ । संशयः सर्वभूतानां विजये समपद्यत ।।"}, {"c": "9.56", "n": "11", "i": 48087, "v": "समागम्य ततो भूयो भ्रातरौ बलिनां वरौ । अन्योन्यस्यान्तरप्रेप्सू प्रचक्रातेऽन्तरं प्रति ।।"}, {"c": "9.56", "n": "12", "i": 48088, "v": "यमदण्डोपमां गुर्वीमिन्द्राशनिमिवोद्यताम् । ददृशुः प्रेक्षका राजन्रौद्रीं विशसनीं गदाम् ।।"}, {"c": "9.56", "n": "13", "i": 48089, "v": "आविध्यतो गदां तस्य भीमसेनस्य संयुगे । शब्दः सुतुमुलो घोरो मुहूर्तं समपद्यत ।।"}, {"c": "9.56", "n": "14", "i": 48090, "v": "आविध्यन्तमभिप्रेक्ष्य धार्तराष्ट्रोऽथ पाण्डवम् । गदामलघुवेगां तां विस्मितः संबभूव ह ।।"}, {"c": "9.56", "n": "15", "i": 48091, "v": "चरंश्च विविधान्मार्गान्मण्डलानि च भारत । अशोभत तदा वीरो भूय एव वृकोदरः ।।"}, {"c": "9.56", "n": "16", "i": 48092, "v": "तौ परस्परमासाद्य यत्तावन्योन्यरक्षणे । मार्जाराविव भक्षार्थे ततक्षाते मुहुर्मुहुः ।।"}, {"c": "9.56", "n": "17", "i": 48093, "v": "अचरद्भीमसेनस्तु मार्गान्बहुविधांस्तथा । मण्डलानि विचित्राणि स्थानानि विविधानि च ।।"}, {"c": "9.56", "n": "18", "i": 48094, "v": "गोमूत्रिकाणि चित्राणि गतप्रत्यागतानि च । परिमोक्षं प्रहाराणां वर्जनं परिधावनम् ।।"}, {"c": "9.56", "n": "19", "i": 48095, "v": "अभिद्रवणमाक्षेपमवस्थानं सविग्रहम् । परावर्तनसंवर्तमवप्लुतमथाप्लुतम् । उपन्यस्तमपन्यस्तं गदायुद्धविशारदौ ।।"}, {"c": "9.56", "n": "20", "i": 48096, "v": "एवं तौ विचरन्तौ तु न्यघ्नतां वै परस्परम् । वञ्चयन्तौ पुनश्चैव चेरतुः कुरुसत्तमौ ।।"}, {"c": "9.56", "n": "21", "i": 48097, "v": "विक्रीडन्तौ सुबलिनौ मण्डलानि प्रचेरतुः । गदाहस्तौ ततस्तौ तु मण्डलावस्थितौ बली ।।"}, {"c": "9.56", "n": "22", "i": 48098, "v": "दक्षिणं मण्डलं राजन्धार्तराष्ट्रोऽभ्यवर्तत । सव्यं तु मण्डलं तत्र भीमसेनोऽभ्यवर्तत ।।"}, {"c": "9.56", "n": "23", "i": 48099, "v": "तथा तु चरतस्तस्य भीमस्य रणमूर्धनि । दुर्योधनो महाराज पार्श्वदेशेऽभ्यताडयत् ।।"}, {"c": "9.56", "n": "24", "i": 48100, "v": "आहतस्तु तदा भीमस्तव पुत्रेण भारत । आविध्यत गदां गुर्वीं प्रहारं तमचिन्तयन् ।।"}, {"c": "9.56", "n": "25", "i": 48101, "v": "इन्द्राशनिसमां घोरां यमदण्डमिवोद्यताम् । ददृशुस्ते महाराज भीमसेनस्य तां गदाम् ।।"}, {"c": "9.56", "n": "26", "i": 48102, "v": "आविध्यन्तं गदां दृष्ट्वा भीमसेनं तवात्मजः । समुद्यम्य गदां घोरां प्रत्यविध्यदरिंदमः ।।"}, {"c": "9.56", "n": "27", "i": 48103, "v": "गदामारुतवेगेन तव पुत्रस्य भारत । शब्द आसीत्सुतुमुलस्तेजश्च समजायत ।।"}, {"c": "9.56", "n": "28", "i": 48104, "v": "स चरन्विविधान्मार्गान्मण्डलानि च भागशः । समशोभत तेजस्वी भूयो भीमात्सुयोधनः ।।"}, {"c": "9.56", "n": "29", "i": 48105, "v": "आविद्धा सर्ववेगेन भीमेन महती गदा । सधूमं सार्चिषं चाग्निं मुमोचोग्रा महास्वना ।।"}, {"c": "9.56", "n": "30", "i": 48106, "v": "आधूतां भीमसेनेन गदां दृष्ट्वा सुयोधनः । अद्रिसारमयीं गुर्वीमाविध्यन्बह्वशोभत ।।"}, {"c": "9.56", "n": "31", "i": 48107, "v": "गदामारुतवेगं हि दृष्ट्वा तस्य महात्मनः । भयं विवेश पाण्डून्वै सर्वानेव ससोमकान् ।।"}, {"c": "9.56", "n": "32", "i": 48108, "v": "तौ दर्शयन्तौ समरे युद्धक्रीडां समन्ततः । गदाभ्यां सहसान्योन्यमाजघ्नतुररिंदमौ ।।"}, {"c": "9.56", "n": "33", "i": 48109, "v": "तौ परस्परमासाद्य दंष्ट्राभ्यां द्विरदौ यथा । अशोभेतां महाराज शोणितेन परिप्लुतौ ।।"}, {"c": "9.56", "n": "34", "i": 48110, "v": "एवं तदभवद्युद्धं घोररूपमसंवृतम् । परिवृत्तेऽहनि क्रूरं वृत्रवासवयोरिव ।।"}, {"c": "9.56", "n": "35", "i": 48111, "v": "दृष्ट्वा व्यवस्थितं भीमं तव पुत्रो महाबलः । चरंश्चित्रतरान्मार्गान्कौन्तेयमभिदुद्रुवे ।।"}, {"c": "9.56", "n": "36", "i": 48112, "v": "तस्य भीमो महावेगां जाम्बूनदपरिष्कृताम् । अभिक्रुद्धस्य क्रुद्धस्तु ताडयामास तां गदाम् ।।"}, {"c": "9.56", "n": "37", "i": 48113, "v": "सविस्फुलिङ्गो निर्ह्रादस्तयोस्तत्राभिघातजः । प्रादुरासीन्महाराज सृष्टयोर्वज्रयोरिव ।।"}, {"c": "9.56", "n": "38", "i": 48114, "v": "वेगवत्या तया तत्र भीमसेनप्रमुक्तया । निपतन्त्या महाराज पृथिवी समकम्पत ।।"}, {"c": "9.56", "n": "39", "i": 48115, "v": "तां नामृष्यत कौरव्यो गदां प्रतिहतां रणे । मत्तो द्विप इव क्रुद्धः प्रतिकुञ्जरदर्शनात् ।।"}, {"c": "9.56", "n": "40", "i": 48116, "v": "स सव्यं मण्डलं राजन्नुद्भ्राम्य कृतनिश्चयः । आजघ्ने मूर्ध्नि कौन्तेयं गदया भीमवेगया ।।"}, {"c": "9.56", "n": "41", "i": 48117, "v": "तया त्वभिहतो भीमः पुत्रेण तव पाण्डवः । नाकम्पत महाराज तदद्भुतमिवाभवत् ।।"}, {"c": "9.56", "n": "42", "i": 48118, "v": "आश्चर्यं चापि तद्राजन्सर्वसैन्यान्यपूजयन् । यद्गदाभिहतो भीमो नाकम्पत पदात्पदम् ।।"}, {"c": "9.56", "n": "43", "i": 48119, "v": "ततो गुरुतरां दीप्तां गदां हेमपरिष्कृताम् । दुर्योधनाय व्यसृजद्भीमो भीमपराक्रमः ।।"}, {"c": "9.56", "n": "44", "i": 48120, "v": "तं प्रहारमसंभ्रान्तो लाघवेन महाबलः । मोघं दुर्योधनश्चक्रे तत्राभूद्विस्मयो महान् ।।"}, {"c": "9.56", "n": "45", "i": 48121, "v": "सा तु मोघा गदा राजन्पतन्ती भीमचोदिता । चालयामास पृथिवीं महानिर्घातनिस्वना ।।"}, {"c": "9.56", "n": "46", "i": 48122, "v": "आस्थाय कौशिकान्मार्गानुत्पतन्स पुनः पुनः । गदानिपातं प्रज्ञाय भीमसेनमवञ्चयत् ।।"}, {"c": "9.56", "n": "47", "i": 48123, "v": "वञ्चयित्वा तथा भीमं गदया कुरुसत्तमः । ताडयामास संक्रुद्धो वक्षोदेशे महाबलः ।।"}, {"c": "9.56", "n": "48", "i": 48124, "v": "गदयाभिहतो भीमो मुह्यमानो महारणे । नाभ्यमन्यत कर्तव्यं पुत्रेणाभ्याहतस्तव ।।"}, {"c": "9.56", "n": "49", "i": 48125, "v": "तस्मिंस्तथा वर्तमाने राजन्सोमकपाण्डवाः । भृशोपहतसंकल्पा नहृष्टमनसोऽभवन् ।।"}, {"c": "9.56", "n": "50", "i": 48126, "v": "स तु तेन प्रहारेण मातङ्ग इव रोषितः । हस्तिवद्धस्तिसंकाशमभिदुद्राव ते सुतम् ।।"}, {"c": "9.56", "n": "51", "i": 48127, "v": "ततस्तु रभसो भीमो गदया तनयं तव । अभिदुद्राव वेगेन सिंहो वनगजं यथा ।।"}, {"c": "9.56", "n": "52", "i": 48128, "v": "उपसृत्य तु राजानं गदामोक्षविशारदः । आविध्यत गदां राजन्समुद्दिश्य सुतं तव ।।"}, {"c": "9.56", "n": "53", "i": 48129, "v": "अताडयद्भीमसेनः पार्श्वे दुर्योधनं तदा । स विह्वलः प्रहारेण जानुभ्यामगमन्महीम् ।।"}, {"c": "9.56", "n": "54", "i": 48130, "v": "तस्मिंस्तु भरतश्रेष्ठे जानुभ्यामवनीं गते । उदतिष्ठत्ततो नादः सृञ्जयानां जगत्पते ।।"}, {"c": "9.56", "n": "55", "i": 48131, "v": "तेषां तु निनदं श्रुत्वा सृञ्जयानां नरर्षभः । अमर्षाद्भरतश्रेष्ठ पुत्रस्ते समकुप्यत ।।"}, {"c": "9.56", "n": "56", "i": 48132, "v": "उत्थाय तु महाबाहुः क्रुद्धो नाग इव श्वसन् । दिधक्षन्निव नेत्राभ्यां भीमसेनमवैक्षत ।।"}, {"c": "9.56", "n": "57", "i": 48133, "v": "ततः स भरतश्रेष्ठो गदापाणिरभिद्रवत् । प्रमथिष्यन्निव शिरो भीमसेनस्य संयुगे ।।"}, {"c": "9.56", "n": "58", "i": 48134, "v": "स महात्मा महात्मानं भीमं भीमपराक्रमः । अताडयच्छङ्खदेशे स चचालाचलोपमः ।।"}, {"c": "9.56", "n": "59", "i": 48135, "v": "स भूयः शुशुभे पार्थस्ताडितो गदया रणे । उद्भिन्नरुधिरो राजन्प्रभिन्न इव कुञ्जरः ।।"}, {"c": "9.56", "n": "60", "i": 48136, "v": "ततो गदां वीरहणीमयस्मयीं; प्रगृह्य वज्राशनितुल्यनिस्वनाम् । अताडयच्छत्रुममित्रकर्शनो; बलेन विक्रम्य धनंजयाग्रजः ।।"}, {"c": "9.56", "n": "61", "i": 48137, "v": "स भीमसेनाभिहतस्तवात्मजः; पपात संकम्पितदेहबन्धनः । सुपुष्पितो मारुतवेगताडितो; महावने साल इवावघूर्णितः ।।"}, {"c": "9.56", "n": "62", "i": 48138, "v": "ततः प्रणेदुर्जहृषुश्च पाण्डवाः; समीक्ष्य पुत्रं पतितं क्षितौ तव । ततः सुतस्ते प्रतिलभ्य चेतनां; समुत्पपात द्विरदो यथा ह्रदात् ।।"}, {"c": "9.56", "n": "63", "i": 48139, "v": "स पार्थिवो नित्यममर्षितस्तदा; महारथः शिक्षितवत्परिभ्रमन् । अताडयत्पाण्डवमग्रतः स्थितं; स विह्वलाङ्गो जगतीमुपास्पृशत् ।।"}, {"c": "9.56", "n": "64", "i": 48140, "v": "स सिंहनादान्विननाद कौरवो; निपात्य भूमौ युधि भीममोजसा । बिभेद चैवाशनितुल्यतेजसा; गदानिपातेन शरीररक्षणम् ।।"}, {"c": "9.56", "n": "65", "i": 48141, "v": "ततोऽन्तरिक्षे निनदो महानभू;द्दिवौकसामप्सरसां च नेदुषाम् । पपात चोच्चैरमरप्रवेरितं; विचित्रपुष्पोत्करवर्षमुत्तमम् ।।"}, {"c": "9.56", "n": "66", "i": 48142, "v": "ततः परानाविशदुत्तमं भयं; समीक्ष्य भूमौ पतितं नरोत्तमम् । अहीयमानं च बलेन कौरवं; निशम्य भेदं च दृढस्य वर्मणः ।।"}, {"c": "9.56", "n": "67", "i": 48143, "v": "ततो मुहूर्तादुपलभ्य चेतनां; प्रमृज्य वक्त्रं रुधिरार्द्रमात्मनः । धृतिं समालम्ब्य विवृत्तलोचनो; बलेन संस्तभ्य वृकोदरः स्थितः ।।"}, {"c": "9.57", "t": "संजय उवाच ।"}, {"c": "9.57", "n": "1", "i": 48144, "v": "समुदीर्णं ततो दृष्ट्वा संग्रामं कुरुमुख्ययोः । अथाब्रवीदर्जुनस्तु वासुदेवं यशस्विनम् ।।"}, {"c": "9.57", "n": "2", "i": 48145, "v": "अनयोर्वीरयोर्युद्धे को ज्यायान्भवतो मतः । कस्य वा को गुणो भूयानेतद्वद जनार्दन ।।"}, {"c": "9.57", "t": "वासुदेव उवाच ।"}, {"c": "9.57", "n": "3", "i": 48146, "v": "उपदेशोऽनयोस्तुल्यो भीमस्तु बलवत्तरः । कृतयत्नतरस्त्वेष धार्तराष्ट्रो वृकोदरात् ।।"}, {"c": "9.57", "n": "4", "i": 48147, "v": "भीमसेनस्तु धर्मेण युध्यमानो न जेष्यति । अन्यायेन तु युध्यन्वै हन्यादेष सुयोधनम् ।।"}, {"c": "9.57", "n": "5", "i": 48148, "v": "मायया निर्जिता देवैरसुरा इति नः श्रुतम् । विरोचनश्च शक्रेण मायया निर्जितः सखे । मायया चाक्षिपत्तेजो वृत्रस्य बलसूदनः ।।"}, {"c": "9.57", "n": "6", "i": 48149, "v": "प्रतिज्ञातं तु भीमेन द्यूतकाले धनंजय । ऊरू भेत्स्यामि ते संख्ये गदयेति सुयोधनम् ।।"}, {"c": "9.57", "n": "7", "i": 48150, "v": "सोऽयं प्रतिज्ञां तां चापि पारयित्वारिकर्शनः । मायाविनं च राजानं माययैव निकृन्ततु ।।"}, {"c": "9.57", "n": "8", "i": 48151, "v": "यद्येष बलमास्थाय न्यायेन प्रहरिष्यति । विषमस्थस्ततो राजा भविष्यति युधिष्ठिरः ।।"}, {"c": "9.57", "n": "9", "i": 48152, "v": "पुनरेव च वक्ष्यामि पाण्डवेदं निबोध मे । धर्मराजापराधेन भयं नः पुनरागतम् ।।"}, {"c": "9.57", "n": "10", "i": 48153, "v": "कृत्वा हि सुमहत्कर्म हत्वा भीष्ममुखान्कुरून् । जयः प्राप्तो यशश्चाग्र्यं वैरं च प्रतियातितम् । तदेवं विजयः प्राप्तः पुनः संशयितः कृतः ।।"}, {"c": "9.57", "n": "11", "i": 48154, "v": "अबुद्धिरेषा महती धर्मराजस्य पाण्डव । यदेकविजये युद्धं पणितं कृतमीदृशम् । सुयोधनः कृती वीर एकायनगतस्तथा ।।"}, {"c": "9.57", "n": "12", "i": 48155, "v": "अपि चोशनसा गीतः श्रूयतेऽयं पुरातनः । श्लोकस्तत्त्वार्थसहितस्तन्मे निगदतः शृणु ।।"}, {"c": "9.57", "n": "13", "i": 48156, "v": "पुनरावर्तमानानां भग्नानां जीवितैषिणाम् । भेतव्यमरिशेषाणामेकायनगता हि ते ।।"}, {"c": "9.57", "n": "14", "i": 48157, "v": "सुयोधनमिमं भग्नं हतसैन्यं ह्रदं गतम् । पराजितं वनप्रेप्सुं निराशं राज्यलम्भने ।।"}, {"c": "9.57", "n": "15", "i": 48158, "v": "को न्वेष संयुगे प्राज्ञः पुनर्द्वंद्वे समाह्वयेत् । अपि वो निर्जितं राज्यं न हरेत सुयोधनः ।।"}, {"c": "9.57", "n": "16", "i": 48159, "v": "यस्त्रयोदशवर्षाणि गदया कृतनिश्रमः । चरत्यूर्ध्वं च तिर्यक्च भीमसेनजिघांसया ।।"}, {"c": "9.57", "n": "17", "i": 48160, "v": "एवं चेन्न महाबाहुरन्यायेन हनिष्यति । एष वः कौरवो राजा धार्तराष्ट्रो भविष्यति ।।"}, {"c": "9.57", "n": "18", "i": 48161, "v": "धनंजयस्तु श्रुत्वैतत्केशवस्य महात्मनः । प्रेक्षतो भीमसेनस्य हस्तेनोरुमताडयत् ।।"}, {"c": "9.57", "n": "19", "i": 48162, "v": "गृह्य संज्ञां ततो भीमो गदया व्यचरद्रणे । मण्डलानि विचित्राणि यमकानीतराणि च ।।"}, {"c": "9.57", "n": "20", "i": 48163, "v": "दक्षिणं मण्डलं सव्यं गोमूत्रकमथापि च । व्यचरत्पाण्डवो राजन्नरिं संमोहयन्निव ।।"}, {"c": "9.57", "n": "21", "i": 48164, "v": "तथैव तव पुत्रोऽपि गदामार्गविशारदः । व्यचरल्लघु चित्रं च भीमसेनजिघांसया ।।"}, {"c": "9.57", "n": "22", "i": 48165, "v": "आधुन्वन्तौ गदे घोरे चन्दनागरुरूषिते । वैरस्यान्तं परीप्सन्तौ रणे क्रुद्धाविवान्तकौ ।।"}, {"c": "9.57", "n": "23", "i": 48166, "v": "अन्योन्यं तौ जिघांसन्तौ प्रवीरौ पुरुषर्षभौ । युयुधाते गरुत्मन्तौ यथा नागामिषैषिणौ ।।"}, {"c": "9.57", "n": "24", "i": 48167, "v": "मण्डलानि विचित्राणि चरतोर्नृपभीमयोः । गदासंपातजास्तत्र प्रजज्ञुः पावकार्चिषः ।।"}, {"c": "9.57", "n": "25", "i": 48168, "v": "समं प्रहरतोस्तत्र शूरयोर्बलिनोर्मृधे । क्षुब्धयोर्वायुना राजन्द्वयोरिव समुद्रयोः ।।"}, {"c": "9.57", "n": "26", "i": 48169, "v": "तयोः प्रहरतोस्तुल्यं मत्तकुञ्जरयोरिव । गदानिर्घातसंह्रादः प्रहाराणामजायत ।।"}, {"c": "9.57", "n": "27", "i": 48170, "v": "तस्मिंस्तदा संप्रहारे दारुणे संकुले भृशम् । उभावपि परिश्रान्तौ युध्यमानावरिंदमौ ।।"}, {"c": "9.57", "n": "28", "i": 48171, "v": "तौ मुहूर्तं समाश्वस्य पुनरेव परंतपौ । अभ्यहारयतां क्रुद्धौ प्रगृह्य महती गदे ।।"}, {"c": "9.57", "n": "29", "i": 48172, "v": "तयोः समभवद्युद्धं घोररूपमसंवृतम् । गदानिपातै राजेन्द्र तक्षतोर्वै परस्परम् ।।"}, {"c": "9.57", "n": "30", "i": 48173, "v": "व्यायामप्रद्रुतौ तौ तु वृषभाक्षौ तरस्विनौ । अन्योन्यं जघ्नतुर्वीरौ पङ्कस्थौ महिषाविव ।।"}, {"c": "9.57", "n": "31", "i": 48174, "v": "जर्जरीकृतसर्वाङ्गौ रुधिरेणाभिसंप्लुतौ । ददृशाते हिमवति पुष्पिताविव किंशुकौ ।।"}, {"c": "9.57", "n": "32", "i": 48175, "v": "दुर्योधनेन पार्थस्तु विवरे संप्रदर्शिते । ईषदुत्स्मयमानस्तु सहसा प्रससार ह ।।"}, {"c": "9.57", "n": "33", "i": 48176, "v": "तमभ्याशगतं प्राज्ञो रणे प्रेक्ष्य वृकोदरः । अवाक्षिपद्गदां तस्मै वेगेन महता बली ।।"}, {"c": "9.57", "n": "34", "i": 48177, "v": "अवक्षेपं तु तं दृष्ट्वा पुत्रस्तव विशां पते । अपासर्पत्ततः स्थानात्सा मोघा न्यपतद्भुवि ।।"}, {"c": "9.57", "n": "35", "i": 48178, "v": "मोक्षयित्वा प्रहारं तं सुतस्तव स संभ्रमात् । भीमसेनं च गदया प्राहरत्कुरुसत्तमः ।।"}, {"c": "9.57", "n": "36", "i": 48179, "v": "तस्य विष्यन्दमानेन रुधिरेणामितौजसः । प्रहारगुरुपाताच्च मूर्छेव समजायत ।।"}, {"c": "9.57", "n": "37", "i": 48180, "v": "दुर्योधनस्तं च वेद पीडितं पाण्डवं रणे । धारयामास भीमोऽपि शरीरमतिपीडितम् ।।"}, {"c": "9.57", "n": "38", "i": 48181, "v": "अमन्यत स्थितं ह्येनं प्रहरिष्यन्तमाहवे । अतो न प्राहरत्तस्मै पुनरेव तवात्मजः ।।"}, {"c": "9.57", "n": "39", "i": 48182, "v": "ततो मुहूर्तमाश्वस्य दुर्योधनमवस्थितम् । वेगेनाभ्यद्रवद्राजन्भीमसेनः प्रतापवान् ।।"}, {"c": "9.57", "n": "40", "i": 48183, "v": "तमापतन्तं संप्रेक्ष्य संरब्धममितौजसम् । मोघमस्य प्रहारं तं चिकीर्षुर्भरतर्षभ ।।"}, {"c": "9.57", "n": "41", "i": 48184, "v": "अवस्थाने मतिं कृत्वा पुत्रस्तव महामनाः । इयेषोत्पतितुं राजंश्छलयिष्यन्वृकोदरम् ।।"}, {"c": "9.57", "n": "42", "i": 48185, "v": "अबुध्यद्भीमसेनस्तद्राज्ञस्तस्य चिकीर्षितम् । अथास्य समभिद्रुत्य समुत्क्रम्य च सिंहवत् ।।"}, {"c": "9.57", "n": "43", "i": 48186, "v": "सृत्या वञ्चयतो राजन्पुनरेवोत्पतिष्यतः । ऊरुभ्यां प्राहिणोद्राजन्गदां वेगेन पाण्डवः ।।"}, {"c": "9.57", "n": "44", "i": 48187, "v": "सा वज्रनिष्पेषसमा प्रहिता भीमकर्मणा । ऊरू दुर्योधनस्याथ बभञ्ज प्रियदर्शनौ ।।"}, {"c": "9.57", "n": "45", "i": 48188, "v": "स पपात नरव्याघ्रो वसुधामनुनादयन् । भग्नोरुर्भीमसेनेन पुत्रस्तव महीपते ।।"}, {"c": "9.57", "n": "46", "i": 48189, "v": "ववुर्वाताः सनिर्घाताः पांसुवर्षं पपात च । चचाल पृथिवी चापि सवृक्षक्षुपपर्वता ।।"}, {"c": "9.57", "n": "47", "i": 48190, "v": "तस्मिन्निपतिते वीरे पत्यौ सर्वमहीक्षिताम् । महास्वना पुनर्दीप्ता सनिर्घाता भयंकरी । पपात चोल्का महती पतिते पृथिवीपतौ ।।"}, {"c": "9.57", "n": "48", "i": 48191, "v": "तथा शोणितवर्षं च पांसुवर्षं च भारत । ववर्ष मघवांस्तत्र तव पुत्रे निपातिते ।।"}, {"c": "9.57", "n": "49", "i": 48192, "v": "यक्षाणां राक्षसानां च पिशाचानां तथैव च । अन्तरिक्षे महानादः श्रूयते भरतर्षभ ।।"}, {"c": "9.57", "n": "50", "i": 48193, "v": "तेन शब्देन घोरेण मृगाणामथ पक्षिणाम् । जज्ञे घोरतमः शब्दो बहूनां सर्वतोदिशम् ।।"}, {"c": "9.57", "n": "51", "i": 48194, "v": "ये तत्र वाजिनः शेषा गजाश्च मनुजैः सह । मुमुचुस्ते महानादं तव पुत्रे निपातिते ।।"}, {"c": "9.57", "n": "52", "i": 48195, "v": "भेरीशङ्खमृदङ्गानामभवच्च स्वनो महान् । अन्तर्भूमिगतश्चैव तव पुत्रे निपातिते ।।"}, {"c": "9.57", "n": "53", "i": 48196, "v": "बहुपादैर्बहुभुजैः कबन्धैर्घोरदर्शनैः । नृत्यद्भिर्भयदैर्व्याप्ता दिशस्तत्राभवन्नृप ।।"}, {"c": "9.57", "n": "54", "i": 48197, "v": "ध्वजवन्तोऽस्त्रवन्तश्च शस्त्रवन्तस्तथैव च । प्राकम्पन्त ततो राजंस्तव पुत्रे निपातिते ।।"}, {"c": "9.57", "n": "55", "i": 48198, "v": "ह्रदाः कूपाश्च रुधिरमुद्वेमुर्नृपसत्तम । नद्यश्च सुमहावेगाः प्रतिस्रोतोवहाभवन् ।।"}, {"c": "9.57", "n": "56", "i": 48199, "v": "पुल्लिङ्गा इव नार्यस्तु स्त्रीलिङ्गाः पुरुषाभवन् । दुर्योधने तदा राजन्पतिते तनये तव ।।"}, {"c": "9.57", "n": "57", "i": 48200, "v": "दृष्ट्वा तानद्भुतोत्पातान्पाञ्चालाः पाण्डवैः सह । आविग्नमनसः सर्वे बभूवुर्भरतर्षभ ।।"}, {"c": "9.57", "n": "58", "i": 48201, "v": "ययुर्देवा यथाकामं गन्धर्वाप्सरसस्तथा । कथयन्तोऽद्भुतं युद्धं सुतयोस्तव भारत ।।"}, {"c": "9.57", "n": "59", "i": 48202, "v": "तथैव सिद्धा राजेन्द्र तथा वातिकचारणाः । नरसिंहौ प्रशंसन्तौ विप्रजग्मुर्यथागतम् ।।"}, {"c": "9.58", "t": "संजय उवाच ।"}, {"c": "9.58", "n": "1", "i": 48203, "v": "तं पातितं ततो दृष्ट्वा महाशालमिवोद्गतम् । प्रहृष्टमनसः सर्वे बभूवुस्तत्र पाण्डवाः ।।"}, {"c": "9.58", "n": "2", "i": 48204, "v": "उन्मत्तमिव मातङ्गं सिंहेन विनिपातितम् । ददृशुर्हृष्टरोमाणः सर्वे ते चापि सोमकाः ।।"}, {"c": "9.58", "n": "3", "i": 48205, "v": "ततो दुर्योधनं हत्वा भीमसेनः प्रतापवान् । पतितं कौरवेन्द्रं तमुपगम्येदमब्रवीत् ।।"}, {"c": "9.58", "n": "4", "i": 48206, "v": "गौर्गौरिति पुरा मन्द द्रौपदीमेकवाससम् । यत्सभायां हसन्नस्मांस्तदा वदसि दुर्मते । तस्यावहासस्य फलमद्य त्वं समवाप्नुहि ।।"}, {"c": "9.58", "n": "5", "i": 48207, "v": "एवमुक्त्वा स वामेन पदा मौलिमुपास्पृशत् । शिरश्च राजसिंहस्य पादेन समलोडयत् ।।"}, {"c": "9.58", "n": "6", "i": 48208, "v": "तथैव क्रोधसंरक्तो भीमः परबलार्दनः । पुनरेवाब्रवीद्वाक्यं यत्तच्छृणु नराधिप ।।"}, {"c": "9.58", "n": "7", "i": 48209, "v": "येऽस्मान्पुरोऽपनृत्यन्त पुनर्गौरिति गौरिति । तान्वयं प्रतिनृत्यामः पुनर्गौरिति गौरिति ।।"}, {"c": "9.58", "n": "8", "i": 48210, "v": "नास्माकं निकृतिर्वह्निर्नाक्षद्यूतं न वञ्चना । स्वबाहुबलमाश्रित्य प्रबाधामो वयं रिपून् ।।"}, {"c": "9.58", "n": "9", "i": 48211, "v": "सोऽवाप्य वैरस्य परस्य पारं; वृकोदरः प्राह शनैः प्रहस्य । युधिष्ठिरं केशवसृञ्जयांश्च; धनंजयं माद्रवतीसुतौ च ।।"}, {"c": "9.58", "n": "10", "i": 48212, "v": "रजस्वलां द्रौपदीमानयन्ये; ये चाप्यकुर्वन्त सदस्यवस्त्राम् । तान्पश्यध्वं पाण्डवैर्धार्तराष्ट्रा;न्रणे हतांस्तपसा याज्ञसेन्याः ।।"}, {"c": "9.58", "n": "11", "i": 48213, "v": "ये नः पुरा षण्ढतिलानवोच;न्क्रूरा राज्ञो धृतराष्ट्रस्य पुत्राः । ते नो हताः सगणाः सानुबन्धाः; कामं स्वर्गं नरकं वा व्रजामः ।।"}, {"c": "9.58", "n": "12", "i": 48214, "v": "पुनश्च राज्ञः पतितस्य भूमौ; स तां गदां स्कन्धगतां निरीक्ष्य । वामेन पादेन शिरः प्रमृद्य; दुर्योधनं नैकृतिकेत्यवोचत् ।।"}, {"c": "9.58", "n": "13", "i": 48215, "v": "हृष्टेन राजन्कुरुपार्थिवस्य; क्षुद्रात्मना भीमसेनेन पादम् । दृष्ट्वा कृतं मूर्धनि नाभ्यनन्द;न्धर्मात्मानः सोमकानां प्रबर्हाः ।।"}, {"c": "9.58", "n": "14", "i": 48216, "v": "तव पुत्रं तथा हत्वा कत्थमानं वृकोदरम् । नृत्यमानं च बहुशो धर्मराजोऽब्रवीदिदम् ।।"}, {"c": "9.58", "n": "15", "i": 48217, "v": "मा शिरोऽस्य पदा मर्दीर्मा धर्मस्तेऽत्यगान्महान् । राजा ज्ञातिर्हतश्चायं नैतन्न्याय्यं तवानघ ।।"}, {"c": "9.58", "n": "16", "i": 48218, "v": "विध्वस्तोऽयं हतामात्यो हतभ्राता हतप्रजः । उत्सन्नपिण्डो भ्राता च नैतन्न्याय्यं कृतं त्वया ।।"}, {"c": "9.58", "n": "17", "i": 48219, "v": "धार्मिको भीमसेनोऽसावित्याहुस्त्वां पुरा जनाः । स कस्माद्भीमसेन त्वं राजानमधितिष्ठसि ।।"}, {"c": "9.58", "n": "18", "i": 48220, "v": "दृष्ट्वा दुर्योधनं राजा कुन्तीपुत्रस्तथागतम् । नेत्राभ्यामश्रुपूर्णाभ्यामिदं वचनमब्रवीत् ।।"}, {"c": "9.58", "n": "19", "i": 48221, "v": "नूनमेतद्बलवता धात्रादिष्टं महात्मना । यद्वयं त्वां जिघांसामस्त्वं चास्मान्कुरुसत्तम ।।"}, {"c": "9.58", "n": "20", "i": 48222, "v": "आत्मनो ह्यपराधेन महद्व्यसनमीदृशम् । प्राप्तवानसि यल्लोभान्मदाद्बाल्याच्च भारत ।।"}, {"c": "9.58", "n": "21", "i": 48223, "v": "घातयित्वा वयस्यांश्च भ्रातॄनथ पितॄंस्तथा । पुत्रान्पौत्रांस्तथाचार्यांस्ततोऽसि निधनं गतः ।।"}, {"c": "9.58", "n": "22", "i": 48224, "v": "तवापराधादस्माभिर्भ्रातरस्ते महारथाः । निहता ज्ञातयश्चान्ये दिष्टं मन्ये दुरत्ययम् ।।"}, {"c": "9.58", "n": "23", "i": 48225, "v": "स्नुषाश्च प्रस्नुषाश्चैव धृतराष्ट्रस्य विह्वलाः । गर्हयिष्यन्ति नो नूनं विधवाः शोककर्शिताः ।।"}, {"c": "9.58", "n": "24", "i": 48226, "v": "एवमुक्त्वा सुदुःखार्तो निशश्वास स पार्थिवः । विललाप चिरं चापि धर्मपुत्रो युधिष्ठिरः ।।"}, {"c": "9.59", "t": "धृतराष्ट्र उवाच ।"}, {"c": "9.59", "n": "1", "i": 48227, "v": "अधर्मेण हतं दृष्ट्वा राजानं माधवोत्तमः । किमब्रवीत्तदा सूत बलदेवो महाबलः ।।"}, {"c": "9.59", "n": "2", "i": 48228, "v": "गदायुद्धविशेषज्ञो गदायुद्धविशारदः । कृतवान्रौहिणेयो यत्तन्ममाचक्ष्व संजय ।।"}, {"c": "9.59", "t": "संजय उवाच ।"}, {"c": "9.59", "n": "3", "i": 48229, "v": "शिरस्यभिहतं दृष्ट्वा भीमसेनेन ते सुतम् । रामः प्रहरतां श्रेष्ठश्चुक्रोध बलवद्बली ।।"}, {"c": "9.59", "n": "4", "i": 48230, "v": "ततो मध्ये नरेन्द्राणामूर्ध्वबाहुर्हलायुधः । कुर्वन्नार्तस्वरं घोरं धिग्धिग्भीमेत्युवाच ह ।।"}, {"c": "9.59", "n": "5", "i": 48231, "v": "अहो धिग्यदधो नाभेः प्रहृतं शुद्धविक्रमे । नैतद्दृष्टं गदायुद्धे कृतवान्यद्वृकोदरः ।।"}, {"c": "9.59", "n": "6", "i": 48232, "v": "अधो नाभ्या न हन्तव्यमिति शास्त्रस्य निश्चयः । अयं त्वशास्त्रविन्मूढः स्वच्छन्दात्संप्रवर्तते ।।"}, {"c": "9.59", "n": "7", "i": 48233, "v": "तस्य तत्तद्ब्रुवाणस्य रोषः समभवन्महान् । ततो लाङ्गलमुद्यम्य भीममभ्यद्रवद्बली ।।"}, {"c": "9.59", "n": "8", "i": 48234, "v": "तस्योर्ध्वबाहोः सदृशं रूपमासीन्महात्मनः । बहुधातुविचित्रस्य श्वेतस्येव महागिरेः ।।"}, {"c": "9.59", "n": "9", "i": 48235, "v": "तमुत्पतन्तं जग्राह केशवो विनयानतः । बाहुभ्यां पीनवृत्ताभ्यां प्रयत्नाद्बलवद्बली ।।"}, {"c": "9.59", "n": "10", "i": 48236, "v": "सितासितौ यदुवरौ शुशुभातेऽधिकं ततः । नभोगतौ यथा राजंश्चन्द्रसूर्यौ दिनक्षये ।।"}, {"c": "9.59", "n": "11", "i": 48237, "v": "उवाच चैनं संरब्धं शमयन्निव केशवः । आत्मवृद्धिर्मित्रवृद्धिर्मित्रमित्रोदयस्तथा । विपरीतं द्विषत्स्वेतत्षड्विधा वृद्धिरात्मनः ।।"}, {"c": "9.59", "n": "12", "i": 48238, "v": "आत्मन्यपि च मित्रेषु विपरीतं यदा भवेत् । तदा विद्यान्मनोज्यानिमाशु शान्तिकरो भवेत् ।।"}, {"c": "9.59", "n": "13", "i": 48239, "v": "अस्माकं सहजं मित्रं पाण्डवाः शुद्धपौरुषाः । स्वकाः पितृष्वसुः पुत्रास्ते परैर्निकृता भृशम् ।।"}, {"c": "9.59", "n": "14", "i": 48240, "v": "प्रतिज्ञापारणं धर्मः क्षत्रियस्येति वेत्थ ह । सुयोधनस्य गदया भङ्क्तास्म्यूरू महाहवे । इति पूर्वं प्रतिज्ञातं भीमेन हि सभातले ।।"}, {"c": "9.59", "n": "15", "i": 48241, "v": "मैत्रेयेणाभिशप्तश्च पूर्वमेव महर्षिणा । ऊरू भेत्स्यति ते भीमो गदयेति परंतप । अतो दोषं न पश्यामि मा क्रुधस्त्वं प्रलम्बहन् ।।"}, {"c": "9.59", "n": "16", "i": 48242, "v": "यौनैर्हार्दैश्च संबन्धैः संबद्धाः स्मेह पाण्डवैः । तेषां वृद्ध्याभिवृद्धिर्नो मा क्रुधः पुरुषर्षभ ।।"}, {"c": "9.59", "t": "राम उवाच ।"}, {"c": "9.59", "n": "17", "i": 48243, "v": "धर्मः सुचरितः सद्भिः सह द्वाभ्यां नियच्छति । अर्थश्चात्यर्थलुब्धस्य कामश्चातिप्रसङ्गिनः ।।"}, {"c": "9.59", "n": "18", "i": 48244, "v": "धर्मार्थौ धर्मकामौ च कामार्थौ चाप्यपीडयन् । धर्मार्थकामान्योऽभ्येति सोऽत्यन्तं सुखमश्नुते ।।"}, {"c": "9.59", "n": "19", "i": 48245, "v": "तदिदं व्याकुलं सर्वं कृतं धर्मस्य पीडनात् । भीमसेनेन गोविन्द कामं त्वं तु यथात्थ माम् ।।"}, {"c": "9.59", "t": "वासुदेव उवाच ।"}, {"c": "9.59", "n": "20", "i": 48246, "v": "अरोषणो हि धर्मात्मा सततं धर्मवत्सलः । भवान्प्रख्यायते लोके तस्मात्संशाम्य मा क्रुधः ।।"}, {"c": "9.59", "n": "21", "i": 48247, "v": "प्राप्तं कलियुगं विद्धि प्रतिज्ञां पाण्डवस्य च । आनृण्यं यातु वैरस्य प्रतिज्ञायाश्च पाण्डवः ।।"}, {"c": "9.59", "t": "संजय उवाच ।"}, {"c": "9.59", "n": "22", "i": 48248, "v": "धर्मच्छलमपि श्रुत्वा केशवात्स विशां पते । नैव प्रीतमना रामो वचनं प्राह संसदि ।।"}, {"c": "9.59", "n": "23", "i": 48249, "v": "हत्वाधर्मेण राजानं धर्मात्मानं सुयोधनम् । जिह्मयोधीति लोकेऽस्मिन्ख्यातिं यास्यति पाण्डवः ।।"}, {"c": "9.59", "n": "24", "i": 48250, "v": "दुर्योधनोऽपि धर्मात्मा गतिं यास्यति शाश्वतीम् । ऋजुयोधी हतो राजा धार्तराष्ट्रो नराधिपः ।।"}, {"c": "9.59", "n": "25", "i": 48251, "v": "युद्धदीक्षां प्रविश्याजौ रणयज्ञं वितत्य च । हुत्वात्मानममित्राग्नौ प्राप चावभृथं यशः ।।"}, {"c": "9.59", "n": "26", "i": 48252, "v": "इत्युक्त्वा रथमास्थाय रौहिणेयः प्रतापवान् । श्वेताभ्रशिखराकारः प्रययौ द्वारकां प्रति ।।"}, {"c": "9.59", "n": "27", "i": 48253, "v": "पाञ्चालाश्च सवार्ष्णेयाः पाण्डवाश्च विशां पते । रामे द्वारवतीं याते नातिप्रमनसोऽभवन् ।।"}, {"c": "9.59", "n": "28", "i": 48254, "v": "ततो युधिष्ठिरं दीनं चिन्तापरमधोमुखम् । शोकोपहतसंकल्पं वासुदेवोऽब्रवीदिदम् ।।"}, {"c": "9.59", "n": "29", "i": 48255, "v": "धर्मराज किमर्थं त्वमधर्ममनुमन्यसे । हतबन्धोर्यदेतस्य पतितस्य विचेतसः ।।"}, {"c": "9.59", "n": "30", "i": 48256, "v": "दुर्योधनस्य भीमेन मृद्यमानं शिरः पदा । उपप्रेक्षसि कस्मात्त्वं धर्मज्ञः सन्नराधिप ।।"}, {"c": "9.59", "t": "युधिष्ठिर उवाच ।"}, {"c": "9.59", "n": "31", "i": 48257, "v": "न ममैतत्प्रियं कृष्ण यद्राजानं वृकोदरः । पदा मूर्ध्न्यस्पृशत्क्रोधान्न च हृष्ये कुलक्षये ।।"}, {"c": "9.59", "n": "32", "i": 48258, "v": "निकृत्या निकृता नित्यं धृतराष्ट्रसुतैर्वयम् । बहूनि परुषाण्युक्त्वा वनं प्रस्थापिताः स्म ह ।।"}, {"c": "9.59", "n": "33", "i": 48259, "v": "भीमसेनस्य तद्दुःखमतीव हृदि वर्तते । इति संचिन्त्य वार्ष्णेय मयैतत्समुपेक्षितम् ।।"}, {"c": "9.59", "n": "34", "i": 48260, "v": "तस्माद्धत्वाकृतप्रज्ञं लुब्धं कामवशानुगम् । लभतां पाण्डवः कामं धर्मेऽधर्मेऽपि वा कृते ।।"}, {"c": "9.59", "t": "संजय उवाच ।"}, {"c": "9.59", "n": "35", "i": 48261, "v": "इत्युक्ते धर्मराजेन वासुदेवोऽब्रवीदिदम् । काममस्त्वेवमिति वै कृच्छ्राद्यदुकुलोद्वहः ।।"}, {"c": "9.59", "n": "36", "i": 48262, "v": "इत्युक्तो वासुदेवेन भीमप्रियहितैषिणा । अन्वमोदत तत्सर्वं यद्भीमेन कृतं युधि ।।"}, {"c": "9.59", "n": "37", "i": 48263, "v": "भीमसेनोऽपि हत्वाजौ तव पुत्रममर्षणः । अभिवाद्याग्रतः स्थित्वा संप्रहृष्टः कृताञ्जलिः ।।"}, {"c": "9.59", "n": "38", "i": 48264, "v": "प्रोवाच सुमहातेजा धर्मराजं युधिष्ठिरम् । हर्षादुत्फुल्लनयनो जितकाशी विशां पते ।।"}, {"c": "9.59", "n": "39", "i": 48265, "v": "तवाद्य पृथिवी राजन्क्षेमा निहतकण्टका । तां प्रशाधि महाराज स्वधर्ममनुपालयन् ।।"}, {"c": "9.59", "n": "40", "i": 48266, "v": "यस्तु कर्तास्य वैरस्य निकृत्या निकृतिप्रियः । सोऽयं विनिहतः शेते पृथिव्यां पृथिवीपते ।।"}, {"c": "9.59", "n": "41", "i": 48267, "v": "दुःशासनप्रभृतयः सर्वे ते चोग्रवादिनः । राधेयः शकुनिश्चापि निहतास्तव शत्रवः ।।"}, {"c": "9.59", "n": "42", "i": 48268, "v": "सेयं रत्नसमाकीर्णा मही सवनपर्वता । उपावृत्ता महाराज त्वामद्य निहतद्विषम् ।।"}, {"c": "9.59", "t": "युधिष्ठिर उवाच ।"}, {"c": "9.59", "n": "43", "i": 48269, "v": "गतं वैरस्य निधनं हतो राजा सुयोधनः । कृष्णस्य मतमास्थाय विजितेयं वसुंधरा ।।"}, {"c": "9.59", "n": "44", "i": 48270, "v": "दिष्ट्या गतस्त्वमानृण्यं मातुः कोपस्य चोभयोः । दिष्ट्या जयसि दुर्धर्ष दिष्ट्या शत्रुर्निपातितः ।।"}, {"c": "9.60", "t": "धृतराष्ट्र उवाच ।"}, {"c": "9.60", "n": "1", "i": 48271, "v": "हतं दुर्योधनं दृष्ट्वा भीमसेनेन संयुगे । पाण्डवाः सृञ्जयाश्चैव किमकुर्वत संजय ।।"}, {"c": "9.60", "t": "संजय उवाच ।"}, {"c": "9.60", "n": "2", "i": 48272, "v": "हतं दुर्योधनं दृष्ट्वा भीमसेनेन संयुगे । सिंहेनेव महाराज मत्तं वनगजं वने ।।"}, {"c": "9.60", "n": "3", "i": 48273, "v": "प्रहृष्टमनसस्तत्र कृष्णेन सह पाण्डवाः । पाञ्चालाः सृञ्जयाश्चैव निहते कुरुनन्दने ।।"}, {"c": "9.60", "n": "4", "i": 48274, "v": "आविध्यन्नुत्तरीयाणि सिंहनादांश्च नेदिरे । नैतान्हर्षसमाविष्टानियं सेहे वसुंधरा ।।"}, {"c": "9.60", "n": "5", "i": 48275, "v": "धनूंष्यन्ये व्याक्षिपन्त ज्याश्चाप्यन्ये तथाक्षिपन् । दध्मुरन्ये महाशङ्खानन्ये जघ्नुश्च दुन्दुभीः ।।"}, {"c": "9.60", "n": "6", "i": 48276, "v": "चिक्रीडुश्च तथैवान्ये जहसुश्च तवाहिताः । अब्रुवंश्चासकृद्वीरा भीमसेनमिदं वचः ।।"}, {"c": "9.60", "n": "7", "i": 48277, "v": "दुष्करं भवता कर्म रणेऽद्य सुमहत्कृतम् । कौरवेन्द्रं रणे हत्वा गदयातिकृतश्रमम् ।।"}, {"c": "9.60", "n": "8", "i": 48278, "v": "इन्द्रेणेव हि वृत्रस्य वधं परमसंयुगे । त्वया कृतममन्यन्त शत्रोर्वधमिमं जनाः ।।"}, {"c": "9.60", "n": "9", "i": 48279, "v": "चरन्तं विविधान्मार्गान्मण्डलानि च सर्वशः । दुर्योधनमिमं शूरं कोऽन्यो हन्याद्वृकोदरात् ।।"}, {"c": "9.60", "n": "10", "i": 48280, "v": "वैरस्य च गतः पारं त्वमिहान्यैः सुदुर्गमम् । अशक्यमेतदन्येन संपादयितुमीदृशम् ।।"}, {"c": "9.60", "n": "11", "i": 48281, "v": "कुञ्जरेणेव मत्तेन वीर संग्राममूर्धनि । दुर्योधनशिरो दिष्ट्या पादेन मृदितं त्वया ।।"}, {"c": "9.60", "n": "12", "i": 48282, "v": "सिंहेन महिषस्येव कृत्वा संगरमद्भुतम् । दुःशासनस्य रुधिरं दिष्ट्या पीतं त्वयानघ ।।"}, {"c": "9.60", "n": "13", "i": 48283, "v": "ये विप्रकुर्वन्राजानं धर्मात्मानं युधिष्ठिरम् । मूर्ध्नि तेषां कृतः पादो दिष्ट्या ते स्वेन कर्मणा ।।"}, {"c": "9.60", "n": "14", "i": 48284, "v": "अमित्राणामधिष्ठानाद्वधाद्दुर्योधनस्य च । भीम दिष्ट्या पृथिव्यां ते प्रथितं सुमहद्यशः ।।"}, {"c": "9.60", "n": "15", "i": 48285, "v": "एवं नूनं हते वृत्रे शक्रं नन्दन्ति बन्दिनः । तथा त्वां निहतामित्रं वयं नन्दाम भारत ।।"}, {"c": "9.60", "n": "16", "i": 48286, "v": "दुर्योधनवधे यानि रोमाणि हृषितानि नः । अद्यापि न विहृष्यन्ति तानि तद्विद्धि भारत । इत्यब्रुवन्भीमसेनं वातिकास्तत्र संगताः ।।"}, {"c": "9.60", "n": "17", "i": 48287, "v": "तान्हृष्टान्पुरुषव्याघ्रान्पाञ्चालान्पाण्डवैः सह । ब्रुवतः सदृशं तत्र प्रोवाच मधुसूदनः ।।"}, {"c": "9.60", "n": "18", "i": 48288, "v": "न न्याय्यं निहतः शत्रुर्भूयो हन्तुं जनाधिपाः । असकृद्वाग्भिरुग्राभिर्निहतो ह्येष मन्दधीः ।।"}, {"c": "9.60", "n": "19", "i": 48289, "v": "तदैवैष हतः पापो यदैव निरपत्रपः । लुब्धः पापसहायश्च सुहृदां शासनातिगः ।।"}, {"c": "9.60", "n": "20", "i": 48290, "v": "बहुशो विदुरद्रोणकृपगाङ्गेयसृञ्जयैः । पाण्डुभ्यः प्रोच्यमानोऽपि पित्र्यमंशं न दत्तवान् ।।"}, {"c": "9.60", "n": "21", "i": 48291, "v": "नैष योग्योऽद्य मित्रं वा शत्रुर्वा पुरुषाधमः । किमनेनातिनुन्नेन वाग्भिः काष्ठसधर्मणा ।।"}, {"c": "9.60", "n": "22", "i": 48292, "v": "रथेष्वारोहत क्षिप्रं गच्छामो वसुधाधिपाः । दिष्ट्या हतोऽयं पापात्मा सामात्यज्ञातिबान्धवः ।।"}, {"c": "9.60", "n": "23", "i": 48293, "v": "इति श्रुत्वा त्वधिक्षेपं कृष्णाद्दुर्योधनो नृपः । अमर्षवशमापन्न उदतिष्ठद्विशां पते ।।"}, {"c": "9.60", "n": "24", "i": 48294, "v": "स्फिग्देशेनोपविष्टः स दोर्भ्यां विष्टभ्य मेदिनीम् । दृष्टिं भ्रूसंकटां कृत्वा वासुदेवे न्यपातयत् ।।"}, {"c": "9.60", "n": "25", "i": 48295, "v": "अर्धोन्नतशरीरस्य रूपमासीन्नृपस्य तत् । क्रुद्धस्याशीविषस्येव च्छिन्नपुच्छस्य भारत ।।"}, {"c": "9.60", "n": "26", "i": 48296, "v": "प्राणान्तकरणीं घोरां वेदनामविचिन्तयन् । दुर्योधनो वासुदेवं वाग्भिरुग्राभिरार्दयत् ।।"}, {"c": "9.60", "n": "27", "i": 48297, "v": "कंसदासस्य दायाद न ते लज्जास्त्यनेन वै । अधर्मेण गदायुद्धे यदहं विनिपातितः ।।"}, {"c": "9.60", "n": "28", "i": 48298, "v": "ऊरू भिन्धीति भीमस्य स्मृतिं मिथ्या प्रयच्छता । किं न विज्ञातमेतन्मे यदर्जुनमवोचथाः ।।"}, {"c": "9.60", "n": "29", "i": 48299, "v": "घातयित्वा महीपालानृजुयुद्धान्सहस्रशः । जिह्मैरुपायैर्बहुभिर्न ते लज्जा न ते घृणा ।।"}, {"c": "9.60", "n": "30", "i": 48300, "v": "अहन्यहनि शूराणां कुर्वाणः कदनं महत् । शिखण्डिनं पुरस्कृत्य घातितस्ते पितामहः ।।"}, {"c": "9.60", "n": "31", "i": 48301, "v": "अश्वत्थाम्नः सनामानं हत्वा नागं सुदुर्मते । आचार्यो न्यासितः शस्त्रं किं तन्न विदितं मम ।।"}, {"c": "9.60", "n": "32", "i": 48302, "v": "स चानेन नृशंसेन धृष्टद्युम्नेन वीर्यवान् । पात्यमानस्त्वया दृष्टो न चैनं त्वमवारयः ।।"}, {"c": "9.60", "n": "33", "i": 48303, "v": "वधार्थं पाण्डुपुत्रस्य याचितां शक्तिमेव च । घटोत्कचे व्यंसयथाः कस्त्वत्तः पापकृत्तमः ।।"}, {"c": "9.60", "n": "34", "i": 48304, "v": "छिन्नबाहुः प्रायगतस्तथा भूरिश्रवा बली । त्वया निसृष्टेन हतः शैनेयेन दुरात्मना ।।"}, {"c": "9.60", "n": "35", "i": 48305, "v": "कुर्वाणश्चोत्तमं कर्म कर्णः पार्थजिगीषया । व्यंसनेनाश्वसेनस्य पन्नगेन्द्रसुतस्य वै ।।"}, {"c": "9.60", "n": "36", "i": 48306, "v": "पुनश्च पतिते चक्रे व्यसनार्तः पराजितः । पातितः समरे कर्णश्चक्रव्यग्रोऽग्रणीर्नृणाम् ।।"}, {"c": "9.60", "n": "37", "i": 48307, "v": "यदि मां चापि कर्णं च भीष्मद्रोणौ च संयुगे । ऋजुना प्रतियुध्येथा न ते स्याद्विजयो ध्रुवम् ।।"}, {"c": "9.60", "n": "38", "i": 48308, "v": "त्वया पुनरनार्येण जिह्ममार्गेण पार्थिवाः । स्वधर्ममनुतिष्ठन्तो वयं चान्ये च घातिताः ।।"}, {"c": "9.60", "t": "वासुदेव उवाच ।"}, {"c": "9.60", "n": "39", "i": 48309, "v": "हतस्त्वमसि गान्धारे सभ्रातृसुतबान्धवः । सगणः ससुहृच्चैव पापमार्गमनुष्ठितः ।।"}, {"c": "9.60", "n": "40", "i": 48310, "v": "तवैव दुष्कृतैर्वीरौ भीष्मद्रोणौ निपातितौ । कर्णश्च निहतः संख्ये तव शीलानुवर्तकः ।।"}, {"c": "9.60", "n": "41", "i": 48311, "v": "याच्यमानो मया मूढ पित्र्यमंशं न दित्ससि । पाण्डवेभ्यः स्वराज्यार्धं लोभाच्छकुनिनिश्चयात् ।।"}, {"c": "9.60", "n": "42", "i": 48312, "v": "विषं ते भीमसेनाय दत्तं सर्वे च पाण्डवाः । प्रदीपिता जतुगृहे मात्रा सह सुदुर्मते ।।"}, {"c": "9.60", "n": "43", "i": 48313, "v": "सभायां याज्ञसेनी च कृष्टा द्यूते रजस्वला । तदैव तावद्दुष्टात्मन्वध्यस्त्वं निरपत्रपः ।।"}, {"c": "9.60", "n": "44", "i": 48314, "v": "अनक्षज्ञं च धर्मज्ञं सौबलेनाक्षवेदिना । निकृत्या यत्पराजैषीस्तस्मादसि हतो रणे ।।"}, {"c": "9.60", "n": "45", "i": 48315, "v": "जयद्रथेन पापेन यत्कृष्णा क्लेशिता वने । यातेषु मृगयां तेषु तृणबिन्दोरथाश्रमे ।।"}, {"c": "9.60", "n": "46", "i": 48316, "v": "अभिमन्युश्च यद्बाल एको बहुभिराहवे । त्वद्दोषैर्निहतः पाप तस्मादसि हतो रणे ।।"}, {"c": "9.60", "t": "दुर्योधन उवाच ।"}, {"c": "9.60", "n": "47", "i": 48317, "v": "अधीतं विधिवद्दत्तं भूः प्रशास्ता ससागरा । मूर्ध्नि स्थितममित्राणां को नु स्वन्ततरो मया ।।"}, {"c": "9.60", "n": "48", "i": 48318, "v": "यदिष्टं क्षत्रबन्धूनां स्वधर्ममनुपश्यताम् । तदिदं निधनं प्राप्तं को नु स्वन्ततरो मया ।।"}, {"c": "9.60", "n": "49", "i": 48319, "v": "देवार्हा मानुषा भोगाः प्राप्ता असुलभा नृपैः । ऐश्वर्यं चोत्तमं प्राप्तं को नु स्वन्ततरो मया ।।"}, {"c": "9.60", "n": "50", "i": 48320, "v": "ससुहृत्सानुबन्धश्च स्वर्गं गन्ताहमच्युत । यूयं विहतसंकल्पाः शोचन्तो वर्तयिष्यथ ।।"}, {"c": "9.60", "t": "संजय उवाच ।"}, {"c": "9.60", "n": "51", "i": 48321, "v": "अस्य वाक्यस्य निधने कुरुराजस्य भारत । अपतत्सुमहद्वर्षं पुष्पाणां पुण्यगन्धिनाम् ।।"}, {"c": "9.60", "n": "52", "i": 48322, "v": "अवादयन्त गन्धर्वा जगुश्चाप्सरसां गणाः । सिद्धाश्च मुमुचुर्वाचः साधु साध्विति भारत ।।"}, {"c": "9.60", "n": "53", "i": 48323, "v": "ववौ च सुरभिर्वायुः पुण्यगन्धो मृदुः सुखः । व्यराजतामलं चैव नभो वैडूर्यसंनिभम् ।।"}, {"c": "9.60", "n": "54", "i": 48324, "v": "अत्यद्भुतानि ते दृष्ट्वा वासुदेवपुरोगमाः । दुर्योधनस्य पूजां च दृष्ट्वा व्रीडामुपागमन् ।।"}, {"c": "9.60", "n": "55", "i": 48325, "v": "हतांश्चाधर्मतः श्रुत्वा शोकार्ताः शुशुचुर्हि ते । भीष्मं द्रोणं तथा कर्णं भूरिश्रवसमेव च ।।"}, {"c": "9.60", "n": "56", "i": 48326, "v": "तांस्तु चिन्तापरान्दृष्ट्वा पाण्डवान्दीनचेतसः । प्रोवाचेदं वचः कृष्णो मेघदुन्दुभिनिस्वनः ।।"}, {"c": "9.60", "n": "57", "i": 48327, "v": "नैष शक्योऽतिशीघ्रास्त्रस्ते च सर्वे महारथाः । ऋजुयुद्धेन विक्रान्ता हन्तुं युष्माभिराहवे ।।"}, {"c": "9.60", "n": "58", "i": 48328, "v": "उपाया विहिता ह्येते मया तस्मान्नराधिपाः । अन्यथा पाण्डवेयानां नाभविष्यज्जयः क्वचित् ।।"}, {"c": "9.60", "n": "59", "i": 48329, "v": "ते हि सर्वे महात्मानश्चत्वारोऽतिरथा भुवि । न शक्या धर्मतो हन्तुं लोकपालैरपि स्वयम् ।।"}, {"c": "9.60", "n": "60", "i": 48330, "v": "तथैवायं गदापाणिर्धार्तराष्ट्रो गतक्लमः । न शक्यो धर्मतो हन्तुं कालेनापीह दण्डिना ।।"}, {"c": "9.60", "n": "61", "i": 48331, "v": "न च वो हृदि कर्तव्यं यदयं घातितो नृपः । मिथ्यावध्यास्तथोपायैर्बहवः शत्रवोऽधिकाः ।।"}, {"c": "9.60", "n": "62", "i": 48332, "v": "पूर्वैरनुगतो मार्गो देवैरसुरघातिभिः । सद्भिश्चानुगतः पन्थाः स सर्वैरनुगम्यते ।।"}, {"c": "9.60", "n": "63", "i": 48333, "v": "कृतकृत्याः स्म सायाह्ने निवासं रोचयामहे । साश्वनागरथाः सर्वे विश्रमामो नराधिपाः ।।"}, {"c": "9.60", "n": "64", "i": 48334, "v": "वासुदेववचः श्रुत्वा तदानीं पाण्डवैः सह । पाञ्चाला भृशसंहृष्टा विनेदुः सिंहसंघवत् ।।"}, {"c": "9.60", "n": "65", "i": 48335, "v": "ततः प्राध्मापयञ्शङ्खान्पाञ्चजन्यं च माधवः । हृष्टा दुर्योधनं दृष्ट्वा निहतं पुरुषर्षभाः ।।"}, {"c": "9.61", "t": "संजय उवाच ।"}, {"c": "9.61", "n": "1", "i": 48336, "v": "ततस्ते प्रययुः सर्वे निवासाय महीक्षितः । शङ्खान्प्रध्मापयन्तो वै हृष्टाः परिघबाहवः ।।"}, {"c": "9.61", "n": "2", "i": 48337, "v": "पाण्डवान्गच्छतश्चापि शिबिरं नो विशां पते । महेष्वासोऽन्वगात्पश्चाद्युयुत्सुः सात्यकिस्तथा ।।"}, {"c": "9.61", "n": "3", "i": 48338, "v": "धृष्टद्युम्नः शिखण्डी च द्रौपदेयाश्च सर्वशः । सर्वे चान्ये महेष्वासा ययुः स्वशिबिराण्युत ।।"}, {"c": "9.61", "n": "4", "i": 48339, "v": "ततस्ते प्राविशन्पार्था हतत्विट्कं हतेश्वरम् । दुर्योधनस्य शिबिरं रङ्गवद्विसृते जने ।।"}, {"c": "9.61", "n": "5", "i": 48340, "v": "गतोत्सवं पुरमिव हृतनागमिव ह्रदम् । स्त्रीवर्षवरभूयिष्ठं वृद्धामात्यैरधिष्ठितम् ।।"}, {"c": "9.61", "n": "6", "i": 48341, "v": "तत्रैतान्पर्युपातिष्ठन्दुर्योधनपुरःसराः । कृताञ्जलिपुटा राजन्काषायमलिनाम्बराः ।।"}, {"c": "9.61", "n": "7", "i": 48342, "v": "शिबिरं समनुप्राप्य कुरुराजस्य पाण्डवाः । अवतेरुर्महाराज रथेभ्यो रथसत्तमाः ।।"}, {"c": "9.61", "n": "8", "i": 48343, "v": "ततो गाण्डीवधन्वानमभ्यभाषत केशवः । स्थितः प्रियहिते नित्यमतीव भरतर्षभ ।।"}, {"c": "9.61", "n": "9", "i": 48344, "v": "अवरोपय गाण्डीवमक्षय्यौ च महेषुधी । अथाहमवरोक्ष्यामि पश्चाद्भरतसत्तम ।।"}, {"c": "9.61", "n": "10", "i": 48345, "v": "स्वयं चैवावरोह त्वमेतच्छ्रेयस्तवानघ । तच्चाकरोत्तथा वीरः पाण्डुपुत्रो धनंजयः ।।"}, {"c": "9.61", "n": "11", "i": 48346, "v": "अथ पश्चात्ततः कृष्णो रश्मीनुत्सृज्य वाजिनाम् । अवारोहत मेधावी रथाद्गाण्डीवधन्वनः ।।"}, {"c": "9.61", "n": "12", "i": 48347, "v": "अथावतीर्णे भूतानामीश्वरे सुमहात्मनि । कपिरन्तर्दधे दिव्यो ध्वजो गाण्डीवधन्वनः ।।"}, {"c": "9.61", "n": "13", "i": 48348, "v": "स दग्धो द्रोणकर्णाभ्यां दिव्यैरस्त्रैर्महारथः । अथ दीप्तोऽग्निना ह्याशु प्रजज्वाल महीपते ।।"}, {"c": "9.61", "n": "14", "i": 48349, "v": "सोपासङ्गः सरश्मिश्च साश्वः सयुगबन्धुरः । भस्मीभूतोऽपतद्भूमौ रथो गाण्डीवधन्वनः ।।"}, {"c": "9.61", "n": "15", "i": 48350, "v": "तं तथा भस्मभूतं तु दृष्ट्वा पाण्डुसुताः प्रभो । अभवन्विस्मिता राजन्नर्जुनश्चेदमब्रवीत् ।।"}, {"c": "9.61", "n": "16", "i": 48351, "v": "कृताञ्जलिः सप्रणयं प्रणिपत्याभिवाद्य च । गोविन्द कस्माद्भगवन्रथो दग्धोऽयमग्निना ।।"}, {"c": "9.61", "n": "17", "i": 48352, "v": "किमेतन्महदाश्चर्यमभवद्यदुनन्दन । तन्मे ब्रूहि महाबाहो श्रोतव्यं यदि मन्यसे ।।"}, {"c": "9.61", "t": "वासुदेव उवाच ।"}, {"c": "9.61", "n": "18", "i": 48353, "v": "अस्त्रैर्बहुविधैर्दग्धः पूर्वमेवायमर्जुन । मदधिष्ठितत्वात्समरे न विशीर्णः परंतप ।।"}, {"c": "9.61", "n": "19", "i": 48354, "v": "इदानीं तु विशीर्णोऽयं दग्धो ब्रह्मास्त्रतेजसा । मया विमुक्तः कौन्तेय त्वय्यद्य कृतकर्मणि ।।"}, {"c": "9.61", "t": "संजय उवाच ।"}, {"c": "9.61", "n": "20", "i": 48355, "v": "ईषदुत्स्मयमानश्च भगवान्केशवोऽरिहा । परिष्वज्य च राजानं युधिष्ठिरमभाषत ।।"}, {"c": "9.61", "n": "21", "i": 48356, "v": "दिष्ट्या जयसि कौन्तेय दिष्ट्या ते शत्रवो जिताः । दिष्ट्या गाण्डीवधन्वा च भीमसेनश्च पाण्डवः ।।"}, {"c": "9.61", "n": "22", "i": 48357, "v": "त्वं चापि कुशली राजन्माद्रीपुत्रौ च पाण्डवौ । मुक्ता वीरक्षयादस्मात्संग्रामान्निहतद्विषः । क्षिप्रमुत्तरकालानि कुरु कार्याणि भारत ।।"}, {"c": "9.61", "n": "23", "i": 48358, "v": "उपयातमुपप्लव्यं सह गाण्डीवधन्वना । आनीय मधुपर्कं मां यत्पुरा त्वमवोचथाः ।।"}, {"c": "9.61", "n": "24", "i": 48359, "v": "एष भ्राता सखा चैव तव कृष्ण धनंजयः । रक्षितव्यो महाबाहो सर्वास्वापत्स्विति प्रभो । तव चैवं ब्रुवाणस्य तथेत्येवाहमब्रुवम् ।।"}, {"c": "9.61", "n": "25", "i": 48360, "v": "स सव्यसाची गुप्तस्ते विजयी च नरेश्वर । भ्रातृभिः सह राजेन्द्र शूरः सत्यपराक्रमः । मुक्तो वीरक्षयादस्मात्संग्रामाद्रोमहर्षणात् ।।"}, {"c": "9.61", "n": "26", "i": 48361, "v": "एवमुक्तस्तु कृष्णेन धर्मराजो युधिष्ठिरः । हृष्टरोमा महाराज प्रत्युवाच जनार्दनम् ।।"}, {"c": "9.61", "n": "27", "i": 48362, "v": "प्रमुक्तं द्रोणकर्णाभ्यां ब्रह्मास्त्रमरिमर्दन । कस्त्वदन्यः सहेत्साक्षादपि वज्री पुरंदरः ।।"}, {"c": "9.61", "n": "28", "i": 48363, "v": "भवतस्तु प्रसादेन संग्रामे बहवो जिताः । महारणगतः पार्थो यच्च नासीत्पराङ्मुखः ।।"}, {"c": "9.61", "n": "29", "i": 48364, "v": "तथैव च महाबाहो पर्यायैर्बहुभिर्मया । कर्मणामनुसंतानं तेजसश्च गतिः शुभा ।।"}, {"c": "9.61", "n": "30", "i": 48365, "v": "उपप्लव्ये महर्षिर्मे कृष्णद्वैपायनोऽब्रवीत् । यतो धर्मस्ततः कृष्णो यतः कृष्णस्ततो जयः ।।"}, {"c": "9.61", "n": "31", "i": 48366, "v": "इत्येवमुक्ते ते वीराः शिबिरं तव भारत । प्रविश्य प्रत्यपद्यन्त कोशरत्नर्द्धिसंचयान् ।।"}, {"c": "9.61", "n": "32", "i": 48367, "v": "रजतं जातरूपं च मणीनथ च मौक्तिकान् । भूषणान्यथ मुख्यानि कम्बलान्यजिनानि च । दासीदासमसंख्येयं राज्योपकरणानि च ।।"}, {"c": "9.61", "n": "33", "i": 48368, "v": "ते प्राप्य धनमक्षय्यं त्वदीयं भरतर्षभ । उदक्रोशन्महेष्वासा नरेन्द्र विजितारयः ।।"}, {"c": "9.61", "n": "34", "i": 48369, "v": "ते तु वीराः समाश्वस्य वाहनान्यवमुच्य च । अतिष्ठन्त मुहुः सर्वे पाण्डवाः सात्यकिस्तथा ।।"}, {"c": "9.61", "n": "35", "i": 48370, "v": "अथाब्रवीन्महाराज वासुदेवो महायशाः । अस्माभिर्मङ्गलार्थाय वस्तव्यं शिबिराद्बहिः ।।"}, {"c": "9.61", "n": "36", "i": 48371, "v": "तथेत्युक्त्वा च ते सर्वे पाण्डवाः सात्यकिस्तथा । वासुदेवेन सहिता मङ्गलार्थं ययुर्बहिः ।।"}, {"c": "9.61", "n": "37", "i": 48372, "v": "ते समासाद्य सरितं पुण्यामोघवतीं नृप । न्यवसन्नथ तां रात्रिं पाण्डवा हतशत्रवः ।।"}, {"c": "9.61", "n": "38", "i": 48373, "v": "ततः संप्रेषयामासुर्यादवं नागसाह्वयम् । स च प्रायाज्जवेनाशु वासुदेवः प्रतापवान् । दारुकं रथमारोप्य येन राजाम्बिकासुतः ।।"}, {"c": "9.61", "n": "39", "i": 48374, "v": "तमूचुः संप्रयास्यन्तं सैन्यसुग्रीववाहनम् । प्रत्याश्वासय गान्धारीं हतपुत्रां यशस्विनीम् ।।"}, {"c": "9.61", "n": "40", "i": 48375, "v": "स प्रायात्पाण्डवैरुक्तस्तत्पुरं सात्वतां वरः । आससादयिषुः क्षिप्रं गान्धारीं निहतात्मजाम् ।।"}, {"c": "9.62", "t": "जनमेजय उवाच ।"}, {"c": "9.62", "n": "1", "i": 48376, "v": "किमर्थं राजशार्दूलो धर्मराजो युधिष्ठिरः । गान्धार्याः प्रेषयामास वासुदेवं परंतपम् ।।"}, {"c": "9.62", "n": "2", "i": 48377, "v": "यदा पूर्वं गतः कृष्णः शमार्थं कौरवान्प्रति । न च तं लब्धवान्कामं ततो युद्धमभूदिदम् ।।"}, {"c": "9.62", "n": "3", "i": 48378, "v": "निहतेषु तु योधेषु हते दुर्योधने तथा । पृथिव्यां पाण्डवेयस्य निःसपत्ने कृते युधि ।।"}, {"c": "9.62", "n": "4", "i": 48379, "v": "विद्रुते शिबिरे शून्ये प्राप्ते यशसि चोत्तमे । किं नु तत्कारणं ब्रह्मन्येन कृष्णो गतः पुनः ।।"}, {"c": "9.62", "n": "5", "i": 48380, "v": "न चैतत्कारणं ब्रह्मन्नल्पं वै प्रतिभाति मे । यत्रागमदमेयात्मा स्वयमेव जनार्दनः ।।"}, {"c": "9.62", "n": "6", "i": 48381, "v": "तत्त्वतो वै समाचक्ष्व सर्वमध्वर्युसत्तम । यच्चात्र कारणं ब्रह्मन्कार्यस्यास्य विनिश्चये ।।"}, {"c": "9.62", "t": "वैशंपायन उवाच ।"}, {"c": "9.62", "n": "7", "i": 48382, "v": "त्वद्युक्तोऽयमनुप्रश्नो यन्मां पृच्छसि पार्थिव । तत्तेऽहं संप्रवक्ष्यामि यथावद्भरतर्षभ ।।"}, {"c": "9.62", "n": "8", "i": 48383, "v": "हतं दुर्योधनं दृष्ट्वा भीमसेनेन संयुगे । व्युत्क्रम्य समयं राजन्धार्तराष्ट्रं महाबलम् ।।"}, {"c": "9.62", "n": "9", "i": 48384, "v": "अन्यायेन हतं दृष्ट्वा गदायुद्धेन भारत । युधिष्ठिरं महाराज महद्भयमथाविशत् ।।"}, {"c": "9.62", "n": "10", "i": 48385, "v": "चिन्तयानो महाभागां गान्धारीं तपसान्विताम् । घोरेण तपसा युक्तां त्रैलोक्यमपि सा दहेत् ।।"}, {"c": "9.62", "n": "11", "i": 48386, "v": "तस्य चिन्तयमानस्य बुद्धिः समभवत्तदा । गान्धार्याः क्रोधदीप्तायाः पूर्वं प्रशमनं भवेत् ।।"}, {"c": "9.62", "n": "12", "i": 48387, "v": "सा हि पुत्रवधं श्रुत्वा कृतमस्माभिरीदृशम् । मानसेनाग्निना क्रुद्धा भस्मसान्नः करिष्यति ।।"}, {"c": "9.62", "n": "13", "i": 48388, "v": "कथं दुःखमिदं तीव्रं गान्धारी प्रसहिष्यति । श्रुत्वा विनिहतं पुत्रं छलेनाजिह्मयोधिनम् ।।"}, {"c": "9.62", "n": "14", "i": 48389, "v": "एवं विचिन्त्य बहुधा भयशोकसमन्वितः । वासुदेवमिदं वाक्यं धर्मराजोऽभ्यभाषत ।।"}, {"c": "9.62", "n": "15", "i": 48390, "v": "तव प्रसादाद्गोविन्द राज्यं निहतकण्टकम् । अप्राप्यं मनसापीह प्राप्तमस्माभिरच्युत ।।"}, {"c": "9.62", "n": "16", "i": 48391, "v": "प्रत्यक्षं मे महाबाहो संग्रामे रोमहर्षणे । विमर्दः सुमहान्प्राप्तस्त्वया यादवनन्दन ।।"}, {"c": "9.62", "n": "17", "i": 48392, "v": "त्वया देवासुरे युद्धे वधार्थममरद्विषाम् । यथा साह्यं पुरा दत्तं हताश्च विबुधद्विषः ।।"}, {"c": "9.62", "n": "18", "i": 48393, "v": "साह्यं तथा महाबाहो दत्तमस्माकमच्युत । सारथ्येन च वार्ष्णेय भवता यद्धृता वयम् ।।"}, {"c": "9.62", "n": "19", "i": 48394, "v": "यदि न त्वं भवेन्नाथः फल्गुनस्य महारणे । कथं शक्यो रणे जेतुं भवेदेष बलार्णवः ।।"}, {"c": "9.62", "n": "20", "i": 48395, "v": "गदाप्रहारा विपुलाः परिघैश्चापि ताडनम् । शक्तिभिर्भिण्डिपालैश्च तोमरैः सपरश्वधैः ।।"}, {"c": "9.62", "n": "21", "i": 48396, "v": "वाचश्च परुषाः प्राप्तास्त्वया ह्यस्मद्धितैषिणा । ताश्च ते सफलाः सर्वा हते दुर्योधनेऽच्युत ।।"}, {"c": "9.62", "n": "22", "i": 48397, "v": "गान्धार्या हि महाबाहो क्रोधं बुध्यस्व माधव । सा हि नित्यं महाभागा तपसोग्रेण कर्शिता ।।"}, {"c": "9.62", "n": "23", "i": 48398, "v": "पुत्रपौत्रवधं श्रुत्वा ध्रुवं नः संप्रधक्ष्यति । तस्याः प्रसादनं वीर प्राप्तकालं मतं मम ।।"}, {"c": "9.62", "n": "24", "i": 48399, "v": "कश्च तां क्रोधदीप्ताक्षीं पुत्रव्यसनकर्शिताम् । वीक्षितुं पुरुषः शक्तस्त्वामृते पुरुषोत्तम ।।"}, {"c": "9.62", "n": "25", "i": 48400, "v": "तत्र मे गमनं प्राप्तं रोचते तव माधव । गान्धार्याः क्रोधदीप्तायाः प्रशमार्थमरिंदम ।।"}, {"c": "9.62", "n": "26", "i": 48401, "v": "त्वं हि कर्ता विकर्ता च लोकानां प्रभवाप्ययः । हेतुकारणसंयुक्तैर्वाक्यैः कालसमीरितैः ।।"}, {"c": "9.62", "n": "27", "i": 48402, "v": "क्षिप्रमेव महाप्राज्ञ गान्धारीं शमयिष्यसि । पितामहश्च भगवान्कृष्णस्तत्र भविष्यति ।।"}, {"c": "9.62", "n": "28", "i": 48403, "v": "सर्वथा ते महाबाहो गान्धार्याः क्रोधनाशनम् । कर्तव्यं सात्वतश्रेष्ठ पाण्डवानां हितैषिणा ।।"}, {"c": "9.62", "n": "29", "i": 48404, "v": "धर्मराजस्य वचनं श्रुत्वा यदुकुलोद्वहः । आमन्त्र्य दारुकं प्राह रथः सज्जो विधीयताम् ।।"}, {"c": "9.62", "n": "30", "i": 48405, "v": "केशवस्य वचः श्रुत्वा त्वरमाणोऽथ दारुकः । न्यवेदयद्रथं सज्जं केशवाय महात्मने ।।"}, {"c": "9.62", "n": "31", "i": 48406, "v": "तं रथं यादवश्रेष्ठः समारुह्य परंतपः । जगाम हास्तिनपुरं त्वरितः केशवो विभुः ।।"}, {"c": "9.62", "n": "32", "i": 48407, "v": "ततः प्रायान्महाराज माधवो भगवान्रथी । नागसाह्वयमासाद्य प्रविवेश च वीर्यवान् ।।"}, {"c": "9.62", "n": "33", "i": 48408, "v": "प्रविश्य नगरं वीरो रथघोषेण नादयन् । विदितो धृतराष्ट्रस्य सोऽवतीर्य रथोत्तमात् ।।"}, {"c": "9.62", "n": "34", "i": 48409, "v": "अभ्यगच्छददीनात्मा धृतराष्ट्रनिवेशनम् । पूर्वं चाभिगतं तत्र सोऽपश्यदृषिसत्तमम् ।।"}, {"c": "9.62", "n": "35", "i": 48410, "v": "पादौ प्रपीड्य कृष्णस्य राज्ञश्चापि जनार्दनः । अभ्यवादयदव्यग्रो गान्धारीं चापि केशवः ।।"}, {"c": "9.62", "n": "36", "i": 48411, "v": "ततस्तु यादवश्रेष्ठो धृतराष्ट्रमधोक्षजः । पाणिमालम्ब्य राज्ञः स सस्वरं प्ररुरोद ह ।।"}, {"c": "9.62", "n": "37", "i": 48412, "v": "स मुहूर्तमिवोत्सृज्य बाष्पं शोकसमुद्भवम् । प्रक्षाल्य वारिणा नेत्रे आचम्य च यथाविधि । उवाच प्रश्रितं वाक्यं धृतराष्ट्रमरिंदमः ।।"}, {"c": "9.62", "n": "38", "i": 48413, "v": "न तेऽस्त्यविदितं किंचिद्भूतभव्यस्य भारत । कालस्य च यथा वृत्तं तत्ते सुविदितं प्रभो ।।"}, {"c": "9.62", "n": "39", "i": 48414, "v": "यदिदं पाण्डवैः सर्वैस्तव चित्तानुरोधिभिः । कथं कुलक्षयो न स्यात्तथा क्षत्रस्य भारत ।।"}, {"c": "9.62", "n": "40", "i": 48415, "v": "भ्रातृभिः समयं कृत्वा क्षान्तवान्धर्मवत्सलः । द्यूतच्छलजितैः शक्तैर्वनवासोऽभ्युपागतः ।।"}, {"c": "9.62", "n": "41", "i": 48416, "v": "अज्ञातवासचर्या च नानावेशसमावृतैः । अन्ये च बहवः क्लेशास्त्वशक्तैरिव नित्यदा ।।"}, {"c": "9.62", "n": "42", "i": 48417, "v": "मया च स्वयमागम्य युद्धकाल उपस्थिते । सर्वलोकस्य सांनिध्ये ग्रामांस्त्वं पञ्च याचितः ।।"}, {"c": "9.62", "n": "43", "i": 48418, "v": "त्वया कालोपसृष्टेन लोभतो नापवर्जिताः । तवापराधान्नृपते सर्वं क्षत्रं क्षयं गतम् ।।"}, {"c": "9.62", "n": "44", "i": 48419, "v": "भीष्मेण सोमदत्तेन बाह्लिकेन कृपेण च । द्रोणेन च सपुत्रेण विदुरेण च धीमता । याचितस्त्वं शमं नित्यं न च तत्कृतवानसि ।।"}, {"c": "9.62", "n": "45", "i": 48420, "v": "कालोपहतचित्तो हि सर्वो मुह्यति भारत । यथा मूढो भवान्पूर्वमस्मिन्नर्थे समुद्यते ।।"}, {"c": "9.62", "n": "46", "i": 48421, "v": "किमन्यत्कालयोगाद्धि दिष्टमेव परायणम् । मा च दोषं महाराज पाण्डवेषु निवेशय ।।"}, {"c": "9.62", "n": "47", "i": 48422, "v": "अल्पोऽप्यतिक्रमो नास्ति पाण्डवानां महात्मनाम् । धर्मतो न्यायतश्चैव स्नेहतश्च परंतप ।।"}, {"c": "9.62", "n": "48", "i": 48423, "v": "एतत्सर्वं तु विज्ञाय आत्मदोषकृतं फलम् । असूयां पाण्डुपुत्रेषु न भवान्कर्तुमर्हति ।।"}, {"c": "9.62", "n": "49", "i": 48424, "v": "कुलं वंशश्च पिण्डश्च यच्च पुत्रकृतं फलम् । गान्धार्यास्तव चैवाद्य पाण्डवेषु प्रतिष्ठितम् ।।"}, {"c": "9.62", "n": "50", "i": 48425, "v": "एतत्सर्वमनुध्यात्वा आत्मनश्च व्यतिक्रमम् । शिवेन पाण्डवान्ध्याहि नमस्ते भरतर्षभ ।।"}, {"c": "9.62", "n": "51", "i": 48426, "v": "जानासि च महाबाहो धर्मराजस्य या त्वयि । भक्तिर्भरतशार्दूल स्नेहश्चापि स्वभावतः ।।"}, {"c": "9.62", "n": "52", "i": 48427, "v": "एतच्च कदनं कृत्वा शत्रूणामपकारिणाम् । दह्यते स्म दिवारात्रं न च शर्माधिगच्छति ।।"}, {"c": "9.62", "n": "53", "i": 48428, "v": "त्वां चैव नरशार्दूल गान्धारीं च यशस्विनीम् । स शोचन्भरतश्रेष्ठ न शान्तिमधिगच्छति ।।"}, {"c": "9.62", "n": "54", "i": 48429, "v": "ह्रिया च परयाविष्टो भवन्तं नाधिगच्छति । पुत्रशोकाभिसंतप्तं बुद्धिव्याकुलितेन्द्रियम् ।।"}, {"c": "9.62", "n": "55", "i": 48430, "v": "एवमुक्त्वा महाराज धृतराष्ट्रं यदूत्तमः । उवाच परमं वाक्यं गान्धारीं शोककर्शिताम् ।।"}, {"c": "9.62", "n": "56", "i": 48431, "v": "सौबलेयि निबोध त्वं यत्त्वां वक्ष्यामि सुव्रते । त्वत्समा नास्ति लोकेऽस्मिन्नद्य सीमन्तिनी शुभे ।।"}, {"c": "9.62", "n": "57", "i": 48432, "v": "जानामि च यथा राज्ञि सभायां मम संनिधौ । धर्मार्थसहितं वाक्यमुभयोः पक्षयोर्हितम् । उक्तवत्यसि कल्याणि न च ते तनयैः श्रुतम् ।।"}, {"c": "9.62", "n": "58", "i": 48433, "v": "दुर्योधनस्त्वया चोक्तो जयार्थी परुषं वचः । शृणु मूढ वचो मह्यं यतो धर्मस्ततो जयः ।।"}, {"c": "9.62", "n": "59", "i": 48434, "v": "तदिदं समनुप्राप्तं तव वाक्यं नृपात्मजे । एवं विदित्वा कल्याणि मा स्म शोके मनः कृथाः । पाण्डवानां विनाशाय मा ते बुद्धिः कदाचन ।।"}, {"c": "9.62", "n": "60", "i": 48435, "v": "शक्ता चासि महाभागे पृथिवीं सचराचराम् । चक्षुषा क्रोधदीप्तेन निर्दग्धुं तपसो बलात् ।।"}, {"c": "9.62", "n": "61", "i": 48436, "v": "वासुदेववचः श्रुत्वा गान्धारी वाक्यमब्रवीत् । एवमेतन्महाबाहो यथा वदसि केशव ।।"}, {"c": "9.62", "n": "62", "i": 48437, "v": "आधिभिर्दह्यमानाया मतिः संचलिता मम । सा मे व्यवस्थिता श्रुत्वा तव वाक्यं जनार्दन ।।"}, {"c": "9.62", "n": "63", "i": 48438, "v": "राज्ञस्त्वन्धस्य वृद्धस्य हतपुत्रस्य केशव । त्वं गतिः सह तैर्वीरैः पाण्डवैर्द्विपदां वर ।।"}, {"c": "9.62", "n": "64", "i": 48439, "v": "एतावदुक्त्वा वचनं मुखं प्रच्छाद्य वाससा । पुत्रशोकाभिसंतप्ता गान्धारी प्ररुरोद ह ।।"}, {"c": "9.62", "n": "65", "i": 48440, "v": "तत एनां महाबाहुः केशवः शोककर्शिताम् । हेतुकारणसंयुक्तैर्वाक्यैराश्वासयत्प्रभुः ।।"}, {"c": "9.62", "n": "66", "i": 48441, "v": "समाश्वास्य च गान्धारीं धृतराष्ट्रं च माधवः । द्रौणेः संकल्पितं भावमन्वबुध्यत केशवः ।।"}, {"c": "9.62", "n": "67", "i": 48442, "v": "ततस्त्वरित उत्थाय पादौ मूर्ध्ना प्रणम्य च । द्वैपायनस्य राजेन्द्र ततः कौरवमब्रवीत् ।।"}, {"c": "9.62", "n": "68", "i": 48443, "v": "आपृच्छे त्वां कुरुश्रेष्ठ मा च शोके मनः कृथाः । द्रौणेः पापोऽस्त्यभिप्रायस्तेनास्मि सहसोत्थितः । पाण्डवानां वधे रात्रौ बुद्धिस्तेन प्रदर्शिता ।।"}, {"c": "9.62", "n": "69", "i": 48444, "v": "एतच्छ्रुत्वा तु वचनं गान्धार्या सहितोऽब्रवीत् । धृतराष्ट्रो महाबाहुः केशवं केशिसूदनम् ।।"}, {"c": "9.62", "n": "70", "i": 48445, "v": "शीघ्रं गच्छ महाबाहो पाण्डवान्परिपालय । भूयस्त्वया समेष्यामि क्षिप्रमेव जनार्दन । प्रायात्ततस्तु त्वरितो दारुकेण सहाच्युतः ।।"}, {"c": "9.62", "n": "71", "i": 48446, "v": "वासुदेवे गते राजन्धृतराष्ट्रं जनेश्वरम् । आश्वासयदमेयात्मा व्यासो लोकनमस्कृतः ।।"}, {"c": "9.62", "n": "72", "i": 48447, "v": "वासुदेवोऽपि धर्मात्मा कृतकृत्यो जगाम ह । शिबिरं हास्तिनपुराद्दिदृक्षुः पाण्डवान्नृप ।।"}, {"c": "9.62", "n": "73", "i": 48448, "v": "आगम्य शिबिरं रात्रौ सोऽभ्यगच्छत पाण्डवान् । तच्च तेभ्यः समाख्याय सहितस्तैः समाविशत् ।।"}, {"c": "9.63", "t": "धृतराष्ट्र उवाच ।"}, {"c": "9.63", "n": "1", "i": 48449, "v": "अधिष्ठितः पदा मूर्ध्नि भग्नसक्थो महीं गतः । शौटीरमानी पुत्रो मे कान्यभाषत संजय ।।"}, {"c": "9.63", "n": "2", "i": 48450, "v": "अत्यर्थं कोपनो राजा जातवैरश्च पाण्डुषु । व्यसनं परमं प्राप्तः किमाह परमाहवे ।।"}, {"c": "9.63", "t": "संजय उवाच ।"}, {"c": "9.63", "n": "3", "i": 48451, "v": "शृणु राजन्प्रवक्ष्यामि यथावृत्तं नराधिप । राज्ञा यदुक्तं भग्नेन तस्मिन्व्यसन आगते ।।"}, {"c": "9.63", "n": "4", "i": 48452, "v": "भग्नसक्थो नृपो राजन्पांसुना सोऽवगुण्ठितः । यमयन्मूर्धजांस्तत्र वीक्ष्य चैव दिशो दश ।।"}, {"c": "9.63", "n": "5", "i": 48453, "v": "केशान्नियम्य यत्नेन निःश्वसन्नुरगो यथा । संरम्भाश्रुपरीताभ्यां नेत्राभ्यामभिवीक्ष्य माम् ।।"}, {"c": "9.63", "n": "6", "i": 48454, "v": "बाहू धरण्यां निष्पिष्य मुहुर्मत्त इव द्विपः । प्रकीर्णान्मूर्धजान्धुन्वन्दन्तैर्दन्तानुपस्पृशन् । गर्हयन्पाण्डवं ज्येष्ठं निःश्वस्येदमथाब्रवीत् ।।"}, {"c": "9.63", "n": "7", "i": 48455, "v": "भीष्मे शांतनवे नाथे कर्णे चास्त्रभृतां वरे । गौतमे शकुनौ चापि द्रोणे चास्त्रभृतां वरे ।।"}, {"c": "9.63", "n": "8", "i": 48456, "v": "अश्वत्थाम्नि तथा शल्ये शूरे च कृतवर्मणि । इमामवस्थां प्राप्तोऽस्मि कालो हि दुरतिक्रमः ।।"}, {"c": "9.63", "n": "9", "i": 48457, "v": "एकादशचमूभर्ता सोऽहमेतां दशां गतः । कालं प्राप्य महाबाहो न कश्चिदतिवर्तते ।।"}, {"c": "9.63", "n": "10", "i": 48458, "v": "आख्यातव्यं मदीयानां येऽस्मिञ्जीवन्ति संगरे । यथाहं भीमसेनेन व्युत्क्रम्य समयं हतः ।।"}, {"c": "9.63", "n": "11", "i": 48459, "v": "बहूनि सुनृशंसानि कृतानि खलु पाण्डवैः । भूरिश्रवसि कर्णे च भीष्मे द्रोणे च श्रीमति ।।"}, {"c": "9.63", "n": "12", "i": 48460, "v": "इदं चाकीर्तिजं कर्म नृशंसैः पाण्डवैः कृतम् । येन ते सत्सु निर्वेदं गमिष्यन्तीति मे मतिः ।।"}, {"c": "9.63", "n": "13", "i": 48461, "v": "का प्रीतिः सत्त्वयुक्तस्य कृत्वोपधिकृतं जयम् । को वा समयभेत्तारं बुधः संमन्तुमर्हति ।।"}, {"c": "9.63", "n": "14", "i": 48462, "v": "अधर्मेण जयं लब्ध्वा को नु हृष्येत पण्डितः । यथा संहृष्यते पापः पाण्डुपुत्रो वृकोदरः ।।"}, {"c": "9.63", "n": "15", "i": 48463, "v": "किं नु चित्रमतस्त्वद्य भग्नसक्थस्य यन्मम । क्रुद्धेन भीमसेनेन पादेन मृदितं शिरः ।।"}, {"c": "9.63", "n": "16", "i": 48464, "v": "प्रतपन्तं श्रिया जुष्टं वर्तमानं च बन्धुषु । एवं कुर्यान्नरो यो हि स वै संजय पूजितः ।।"}, {"c": "9.63", "n": "17", "i": 48465, "v": "अभिज्ञौ क्षत्रधर्मस्य मम माता पिता च मे । तौ हि संजय दुःखार्तौ विज्ञाप्यौ वचनान्मम ।।"}, {"c": "9.63", "n": "18", "i": 48466, "v": "इष्टं भृत्या भृताः सम्यग्भूः प्रशास्ता ससागरा । मूर्ध्नि स्थितममित्राणां जीवतामेव संजय ।।"}, {"c": "9.63", "n": "19", "i": 48467, "v": "दत्ता दाया यथाशक्ति मित्राणां च प्रियं कृतम् । अमित्रा बाधिताः सर्वे को नु स्वन्ततरो मया ।।"}, {"c": "9.63", "n": "20", "i": 48468, "v": "यातानि परराष्ट्राणि नृपा भुक्ताश्च दासवत् । प्रियेभ्यः प्रकृतं साधु को नु स्वन्ततरो मया ।।"}, {"c": "9.63", "n": "21", "i": 48469, "v": "मानिता बान्धवाः सर्वे मान्यः संपूजितो जनः । त्रितयं सेवितं सर्वं को नु स्वन्ततरो मया ।।"}, {"c": "9.63", "n": "22", "i": 48470, "v": "आज्ञप्तं नृपमुख्येषु मानः प्राप्तः सुदुर्लभः । आजानेयैस्तथा यातं को नु स्वन्ततरो मया ।।"}, {"c": "9.63", "n": "23", "i": 48471, "v": "अधीतं विधिवद्दत्तं प्राप्तमायुर्निरामयम् । स्वधर्मेण जिता लोकाः को नु स्वन्ततरो मया ।।"}, {"c": "9.63", "n": "24", "i": 48472, "v": "दिष्ट्या नाहं जितः संख्ये परान्प्रेष्यवदाश्रितः । दिष्ट्या मे विपुला लक्ष्मीर्मृते त्वन्यं गता विभो ।।"}, {"c": "9.63", "n": "25", "i": 48473, "v": "यदिष्टं क्षत्रबन्धूनां स्वधर्ममनुतिष्ठताम् । निधनं तन्मया प्राप्तं को नु स्वन्ततरो मया ।।"}, {"c": "9.63", "n": "26", "i": 48474, "v": "दिष्ट्या नाहं परावृत्तो वैरात्प्राकृतवज्जितः । दिष्ट्या न विमतिं कांचिद्भजित्वा तु पराजितः ।।"}, {"c": "9.63", "n": "27", "i": 48475, "v": "सुप्तं वाथ प्रमत्तं वा यथा हन्याद्विषेण वा । एवं व्युत्क्रान्तधर्मेण व्युत्क्रम्य समयं हतः ।।"}, {"c": "9.63", "n": "28", "i": 48476, "v": "अश्वत्थामा महाभागः कृतवर्मा च सात्वतः । कृपः शारद्वतश्चैव वक्तव्या वचनान्मम ।।"}, {"c": "9.63", "n": "29", "i": 48477, "v": "अधर्मेण प्रवृत्तानां पाण्डवानामनेकशः । विश्वासं समयघ्नानां न यूयं गन्तुमर्हथ ।।"}, {"c": "9.63", "n": "30", "i": 48478, "v": "वातिकांश्चाब्रवीद्राजा पुत्रस्ते सत्यविक्रमः । अधर्माद्भीमसेनेन निहतोऽहं यथा रणे ।।"}, {"c": "9.63", "n": "31", "i": 48479, "v": "सोऽहं द्रोणं स्वर्गगतं शल्यकर्णावुभौ तथा । वृषसेनं महावीर्यं शकुनिं चापि सौबलम् ।।"}, {"c": "9.63", "n": "32", "i": 48480, "v": "जलसंधं महावीर्यं भगदत्तं च पार्थिवम् । सौमदत्तिं महेष्वासं सैन्धवं च जयद्रथम् ।।"}, {"c": "9.63", "n": "33", "i": 48481, "v": "दुःशासनपुरोगांश्च भ्रातॄनात्मसमांस्तथा । दौःशासनिं च विक्रान्तं लक्ष्मणं चात्मजावुभौ ।।"}, {"c": "9.63", "n": "34", "i": 48482, "v": "एतांश्चान्यांश्च सुबहून्मदीयांश्च सहस्रशः । पृष्ठतोऽनुगमिष्यामि सार्थहीन इवाध्वगः ।।"}, {"c": "9.63", "n": "35", "i": 48483, "v": "कथं भ्रातॄन्हताञ्श्रुत्वा भर्तारं च स्वसा मम । रोरूयमाणा दुःखार्ता दुःशला सा भविष्यति ।।"}, {"c": "9.63", "n": "36", "i": 48484, "v": "स्नुषाभिः प्रस्नुषाभिश्च वृद्धो राजा पिता मम । गान्धारीसहितः क्रोशन्कां गतिं प्रतिपत्स्यते ।।"}, {"c": "9.63", "n": "37", "i": 48485, "v": "नूनं लक्ष्मणमातापि हतपुत्रा हतेश्वरा । विनाशं यास्यति क्षिप्रं कल्याणी पृथुलोचना ।।"}, {"c": "9.63", "n": "38", "i": 48486, "v": "यदि जानाति चार्वाकः परिव्राड्वाग्विशारदः । करिष्यति महाभागो ध्रुवं सोऽपचितिं मम ।।"}, {"c": "9.63", "n": "39", "i": 48487, "v": "समन्तपञ्चके पुण्ये त्रिषु लोकेषु विश्रुते । अहं निधनमासाद्य लोकान्प्राप्स्यामि शाश्वतान् ।।"}, {"c": "9.63", "n": "40", "i": 48488, "v": "ततो जनसहस्राणि बाष्पपूर्णानि मारिष । प्रलापं नृपतेः श्रुत्वा विद्रवन्ति दिशो दश ।।"}, {"c": "9.63", "n": "41", "i": 48489, "v": "ससागरवना घोरा पृथिवी सचराचरा । चचालाथ सनिर्ह्रादा दिशश्चैवाविलाभवन् ।।"}, {"c": "9.63", "n": "42", "i": 48490, "v": "ते द्रोणपुत्रमासाद्य यथावृत्तं न्यवेदयन् । व्यवहारं गदायुद्धे पार्थिवस्य च घातनम् ।।"}, {"c": "9.63", "n": "43", "i": 48491, "v": "तदाख्याय ततः सर्वे द्रोणपुत्रस्य भारत । ध्यात्वा च सुचिरं कालं जग्मुरार्ता यथागतम् ।।"}, {"c": "9.64", "t": "संजय उवाच ।"}, {"c": "9.64", "n": "1", "i": 48492, "v": "वातिकानां सकाशात्तु श्रुत्वा दुर्योधनं हतम् । हतशिष्टास्ततो राजन्कौरवाणां महारथाः ।।"}, {"c": "9.64", "n": "2", "i": 48493, "v": "विनिर्भिन्नाः शितैर्बाणैर्गदातोमरशक्तिभिः । अश्वत्थामा कृपश्चैव कृतवर्मा च सात्वतः । त्वरिता जवनैरश्वैरायोधनमुपागमन् ।।"}, {"c": "9.64", "n": "3", "i": 48494, "v": "तत्रापश्यन्महात्मानं धार्तराष्ट्रं निपातितम् । प्रभग्नं वायुवेगेन महाशालं यथा वने ।।"}, {"c": "9.64", "n": "4", "i": 48495, "v": "भूमौ विवेष्टमानं तं रुधिरेण समुक्षितम् । महागजमिवारण्ये व्याधेन विनिपातितम् ।।"}, {"c": "9.64", "n": "5", "i": 48496, "v": "विवर्तमानं बहुशो रुधिरौघपरिप्लुतम् । यदृच्छया निपतितं चक्रमादित्यगोचरम् ।।"}, {"c": "9.64", "n": "6", "i": 48497, "v": "महावातसमुत्थेन संशुष्कमिव सागरम् । पूर्णचन्द्रमिव व्योम्नि तुषारावृतमण्डलम् ।।"}, {"c": "9.64", "n": "7", "i": 48498, "v": "रेणुध्वस्तं दीर्घभुजं मातङ्गसमविक्रमम् । वृतं भूतगणैर्घोरैः क्रव्यादैश्च समन्ततः । यथा धनं लिप्समानैर्भृत्यैर्नृपतिसत्तमम् ।।"}, {"c": "9.64", "n": "8", "i": 48499, "v": "भ्रुकुटीकृतवक्त्रान्तं क्रोधादुद्वृत्तचक्षुषम् । सामर्षं तं नरव्याघ्रं व्याघ्रं निपतितं यथा ।।"}, {"c": "9.64", "n": "9", "i": 48500, "v": "ते तु दृष्ट्वा महेष्वासा भूतले पतितं नृपम् । मोहमभ्यागमन्सर्वे कृपप्रभृतयो रथाः ।।"}, {"c": "9.64", "n": "10", "i": 48501, "v": "अवतीर्य रथेभ्यस्तु प्राद्रवन्राजसंनिधौ । दुर्योधनं च संप्रेक्ष्य सर्वे भूमावुपाविशन् ।।"}, {"c": "9.64", "n": "11", "i": 48502, "v": "ततो द्रौणिर्महाराज बाष्पपूर्णेक्षणः श्वसन् । उवाच भरतश्रेष्ठं सर्वलोकेश्वरेश्वरम् ।।"}, {"c": "9.64", "n": "12", "i": 48503, "v": "न नूनं विद्यतेऽसह्यं मानुष्ये किंचिदेव हि । यत्र त्वं पुरुषव्याघ्र शेषे पांसुषु रूषितः ।।"}, {"c": "9.64", "n": "13", "i": 48504, "v": "भूत्वा हि नृपतिः पूर्वं समाज्ञाप्य च मेदिनीम् । कथमेकोऽद्य राजेन्द्र तिष्ठसे निर्जने वने ।।"}, {"c": "9.64", "n": "14", "i": 48505, "v": "दुःशासनं न पश्यामि नापि कर्णं महारथम् । नापि तान्सुहृदः सर्वान्किमिदं भरतर्षभ ।।"}, {"c": "9.64", "n": "15", "i": 48506, "v": "दुःखं नूनं कृतान्तस्य गतिं ज्ञातुं कथंचन । लोकानां च भवान्यत्र शेते पांसुषु रूषितः ।।"}, {"c": "9.64", "n": "16", "i": 48507, "v": "एष मूर्धावसिक्तानामग्रे गत्वा परंतपः । सतृणं ग्रसते पांसुं पश्य कालस्य पर्ययम् ।।"}, {"c": "9.64", "n": "17", "i": 48508, "v": "क्व ते तदमलं छत्रं व्यजनं क्व च पार्थिव । सा च ते महती सेना क्व गता पार्थिवोत्तम ।।"}, {"c": "9.64", "n": "18", "i": 48509, "v": "दुर्विज्ञेया गतिर्नूनं कार्याणां कारणान्तरे । यद्वै लोकगुरुर्भूत्वा भवानेतां दशां गतः ।।"}, {"c": "9.64", "n": "19", "i": 48510, "v": "अध्रुवा सर्वमर्त्येषु ध्रुवं श्रीरुपलक्ष्यते । भवतो व्यसनं दृष्ट्वा शक्रविस्पर्धिनो भृशम् ।।"}, {"c": "9.64", "n": "20", "i": 48511, "v": "तस्य तद्वचनं श्रुत्वा दुःखितस्य विशेषतः । उवाच राजन्पुत्रस्ते प्राप्तकालमिदं वचः ।।"}, {"c": "9.64", "n": "21", "i": 48512, "v": "विमृज्य नेत्रे पाणिभ्यां शोकजं बाष्पमुत्सृजन् । कृपादीन्स तदा वीरान्सर्वानेव नराधिपः ।।"}, {"c": "9.64", "n": "22", "i": 48513, "v": "ईदृशो मर्त्यधर्मोऽयं धात्रा निर्दिष्ट उच्यते । विनाशः सर्वभूतानां कालपर्यायकारितः ।।"}, {"c": "9.64", "n": "23", "i": 48514, "v": "सोऽयं मां समनुप्राप्तः प्रत्यक्षं भवतां हि यः । पृथिवीं पालयित्वाहमेतां निष्ठामुपागतः ।।"}, {"c": "9.64", "n": "24", "i": 48515, "v": "दिष्ट्या नाहं परावृत्तो युद्धे कस्यांचिदापदि । दिष्ट्याहं निहतः पापैश्छलेनैव विशेषतः ।।"}, {"c": "9.64", "n": "25", "i": 48516, "v": "उत्साहश्च कृतो नित्यं मया दिष्ट्या युयुत्सता । दिष्ट्या चास्मि हतो युद्धे निहतज्ञातिबान्धवः ।।"}, {"c": "9.64", "n": "26", "i": 48517, "v": "दिष्ट्या च वोऽहं पश्यामि मुक्तानस्माज्जनक्षयात् । स्वस्तियुक्तांश्च कल्यांश्च तन्मे प्रियमनुत्तमम् ।।"}, {"c": "9.64", "n": "27", "i": 48518, "v": "मा भवन्तोऽनुतप्यन्तां सौहृदान्निधनेन मे । यदि वेदाः प्रमाणं वो जिता लोका मयाक्षयाः ।।"}, {"c": "9.64", "n": "28", "i": 48519, "v": "मन्यमानः प्रभावं च कृष्णस्यामिततेजसः । तेन न च्यावितश्चाहं क्षत्रधर्मात्स्वनुष्ठितात् ।।"}, {"c": "9.64", "n": "29", "i": 48520, "v": "स मया समनुप्राप्तो नास्मि शोच्यः कथंचन । कृतं भवद्भिः सदृशमनुरूपमिवात्मनः । यतितं विजये नित्यं दैवं तु दुरतिक्रमम् ।।"}, {"c": "9.64", "n": "30", "i": 48521, "v": "एतावदुक्त्वा वचनं बाष्पव्याकुललोचनः । तूष्णीं बभूव राजेन्द्र रुजासौ विह्वलो भृशम् ।।"}, {"c": "9.64", "n": "31", "i": 48522, "v": "तथा तु दृष्ट्वा राजानं बाष्पशोकसमन्वितम् । द्रौणिः क्रोधेन जज्वाल यथा वह्निर्जगत्क्षये ।।"}, {"c": "9.64", "n": "32", "i": 48523, "v": "स तु क्रोधसमाविष्टः पाणौ पाणिं निपीड्य च । बाष्पविह्वलया वाचा राजानमिदमब्रवीत् ।।"}, {"c": "9.64", "n": "33", "i": 48524, "v": "पिता मे निहतः क्षुद्रैः सुनृशंसेन कर्मणा । न तथा तेन तप्यामि यथा राजंस्त्वयाद्य वै ।।"}, {"c": "9.64", "n": "34", "i": 48525, "v": "शृणु चेदं वचो मह्यं सत्येन वदतः प्रभो । इष्टापूर्तेन दानेन धर्मेण सुकृतेन च ।।"}, {"c": "9.64", "n": "35", "i": 48526, "v": "अद्याहं सर्वपाञ्चालान्वासुदेवस्य पश्यतः । सर्वोपायैर्हि नेष्यामि प्रेतराजनिवेशनम् । अनुज्ञां तु महाराज भवान्मे दातुमर्हति ।।"}, {"c": "9.64", "n": "36", "i": 48527, "v": "इति श्रुत्वा तु वचनं द्रोणपुत्रस्य कौरवः । मनसः प्रीतिजननं कृपं वचनमब्रवीत् । आचार्य शीघ्रं कलशं जलपूर्णं समानय ।।"}, {"c": "9.64", "n": "37", "i": 48528, "v": "स तद्वचनमाज्ञाय राज्ञो ब्राह्मणसत्तमः । कलशं पूर्णमादाय राज्ञोऽन्तिकमुपागमत् ।।"}, {"c": "9.64", "n": "38", "i": 48529, "v": "तमब्रवीन्महाराज पुत्रस्तव विशां पते । ममाज्ञया द्विजश्रेष्ठ द्रोणपुत्रोऽभिषिच्यताम् । सेनापत्येन भद्रं ते मम चेदिच्छसि प्रियम् ।।"}, {"c": "9.64", "n": "39", "i": 48530, "v": "राज्ञो नियोगाद्योद्धव्यं ब्राह्मणेन विशेषतः । वर्तता क्षत्रधर्मेण ह्येवं धर्मविदो विदुः ।।"}, {"c": "9.64", "n": "40", "i": 48531, "v": "राज्ञस्तु वचनं श्रुत्वा कृपः शारद्वतस्ततः । द्रौणिं राज्ञो नियोगेन सेनापत्येऽभ्यषेचयत् ।।"}, {"c": "9.64", "n": "41", "i": 48532, "v": "सोऽभिषिक्तो महाराज परिष्वज्य नृपोत्तमम् । प्रययौ सिंहनादेन दिशः सर्वा विनादयन् ।।"}, {"c": "9.64", "n": "42", "i": 48533, "v": "दुर्योधनोऽपि राजेन्द्र शोणितौघपरिप्लुतः । तां निशां प्रतिपेदेऽथ सर्वभूतभयावहाम् ।।"}, {"c": "9.64", "n": "43", "i": 48534, "v": "अपक्रम्य तु ते तूर्णं तस्मादायोधनान्नृप । शोकसंविग्नमनसश्चिन्ताध्यानपराभवन् ।।"}, {"c": "10.1", "t": "संजय उवाच ।"}, {"c": "10.1", "n": "1", "i": 48535, "v": "ततस्ते सहिता वीराः प्रयाता दक्षिणामुखाः । उपास्तमयवेलायां शिबिराभ्याशमागताः ।।"}, {"c": "10.1", "n": "2", "i": 48536, "v": "विमुच्य वाहांस्त्वरिता भीताः समभवंस्तदा । गहनं देशमासाद्य प्रच्छन्ना न्यविशन्त ते ।।"}, {"c": "10.1", "n": "3", "i": 48537, "v": "सेनानिवेशमभितो नातिदूरमवस्थिताः । निकृत्ता निशितैः शस्त्रैः समन्तात्क्षतविक्षताः ।।"}, {"c": "10.1", "n": "4", "i": 48538, "v": "दीर्घमुष्णं च निःश्वस्य पाण्डवानन्वचिन्तयन् । श्रुत्वा च निनदं घोरं पाण्डवानां जयैषिणाम् ।।"}, {"c": "10.1", "n": "5", "i": 48539, "v": "अनुसारभयाद्भीताः प्राङ्मुखाः प्राद्रवन्पुनः । ते मुहूर्तं ततो गत्वा श्रान्तवाहाः पिपासिताः ।।"}, {"c": "10.1", "n": "6", "i": 48540, "v": "नामृष्यन्त महेष्वासाः क्रोधामर्षवशं गताः । राज्ञो वधेन संतप्ता मुहूर्तं समवस्थिताः ।।"}, {"c": "10.1", "t": "धृतराष्ट्र उवाच ।"}, {"c": "10.1", "n": "7", "i": 48541, "v": "अश्रद्धेयमिदं कर्म कृतं भीमेन संजय । यत्स नागायुतप्राणः पुत्रो मम निपातितः ।।"}, {"c": "10.1", "n": "8", "i": 48542, "v": "अवध्यः सर्वभूतानां वज्रसंहननो युवा । पाण्डवैः समरे पुत्रो निहतो मम संजय ।।"}, {"c": "10.1", "n": "9", "i": 48543, "v": "न दिष्टमभ्यतिक्रान्तुं शक्यं गावल्गणे नरैः । यत्समेत्य रणे पार्थैः पुत्रो मम निपातितः ।।"}, {"c": "10.1", "n": "10", "i": 48544, "v": "अद्रिसारमयं नूनं हृदयं मम संजय । हतं पुत्रशतं श्रुत्वा यन्न दीर्णं सहस्रधा ।।"}, {"c": "10.1", "n": "11", "i": 48545, "v": "कथं हि वृद्धमिथुनं हतपुत्रं भविष्यति । न ह्यहं पाण्डवेयस्य विषये वस्तुमुत्सहे ।।"}, {"c": "10.1", "n": "12", "i": 48546, "v": "कथं राज्ञः पिता भूत्वा स्वयं राजा च संजय । प्रेष्यभूतः प्रवर्तेयं पाण्डवेयस्य शासनात् ।।"}, {"c": "10.1", "n": "13", "i": 48547, "v": "आज्ञाप्य पृथिवीं सर्वां स्थित्वा मूर्ध्नि च संजय । कथमद्य भविष्यामि प्रेष्यभूतो दुरन्तकृत् ।।"}, {"c": "10.1", "n": "14", "i": 48548, "v": "कथं भीमस्य वाक्यानि श्रोतुं शक्ष्यामि संजय । येन पुत्रशतं पूर्णमेकेन निहतं मम ।।"}, {"c": "10.1", "n": "15", "i": 48549, "v": "कृतं सत्यं वचस्तस्य विदुरस्य महात्मनः । अकुर्वता वचस्तेन मम पुत्रेण संजय ।।"}, {"c": "10.1", "n": "16", "i": 48550, "v": "अधर्मेण हते तात पुत्रे दुर्योधने मम । कृतवर्मा कृपो द्रौणिः किमकुर्वत संजय ।।"}, {"c": "10.1", "t": "संजय उवाच ।"}, {"c": "10.1", "n": "17", "i": 48551, "v": "गत्वा तु तावका राजन्नातिदूरमवस्थिताः । अपश्यन्त वनं घोरं नानाद्रुमलताकुलम् ।।"}, {"c": "10.1", "n": "18", "i": 48552, "v": "ते मुहूर्तं तु विश्रम्य लब्धतोयैर्हयोत्तमैः । सूर्यास्तमयवेलायामासेदुः सुमहद्वनम् ।।"}, {"c": "10.1", "n": "19", "i": 48553, "v": "नानामृगगणैर्जुष्टं नानापक्षिसमाकुलम् । नानाद्रुमलताच्छन्नं नानाव्यालनिषेवितम् ।।"}, {"c": "10.1", "n": "20", "i": 48554, "v": "नानातोयसमाकीर्णं तडागैरुपशोभितम् । पद्मिनीशतसंछन्नं नीलोत्पलसमायुतम् ।।"}, {"c": "10.1", "n": "21", "i": 48555, "v": "प्रविश्य तद्वनं घोरं वीक्षमाणाः समन्ततः । शाखासहस्रसंछन्नं न्यग्रोधं ददृशुस्ततः ।।"}, {"c": "10.1", "n": "22", "i": 48556, "v": "उपेत्य तु तदा राजन्न्यग्रोधं ते महारथाः । ददृशुर्द्विपदां श्रेष्ठाः श्रेष्ठं तं वै वनस्पतिम् ।।"}, {"c": "10.1", "n": "23", "i": 48557, "v": "तेऽवतीर्य रथेभ्यस्तु विप्रमुच्य च वाजिनः । उपस्पृश्य यथान्यायं संध्यामन्वासत प्रभो ।।"}, {"c": "10.1", "n": "24", "i": 48558, "v": "ततोऽस्तं पर्वतश्रेष्ठमनुप्राप्ते दिवाकरे । सर्वस्य जगतो धात्री शर्वरी समपद्यत ।।"}, {"c": "10.1", "n": "25", "i": 48559, "v": "ग्रहनक्षत्रताराभिः प्रकीर्णाभिरलंकृतम् । नभोंऽशुकमिवाभाति प्रेक्षणीयं समन्ततः ।।"}, {"c": "10.1", "n": "26", "i": 48560, "v": "ईषच्चापि प्रवल्गन्ति ये सत्त्वा रात्रिचारिणः । दिवाचराश्च ये सत्त्वास्ते निद्रावशमागताः ।।"}, {"c": "10.1", "n": "27", "i": 48561, "v": "रात्रिंचराणां सत्त्वानां निनादोऽभूत्सुदारुणः । क्रव्यादाश्च प्रमुदिता घोरा प्राप्ता च शर्वरी ।।"}, {"c": "10.1", "n": "28", "i": 48562, "v": "तस्मिन्रात्रिमुखे घोरे दुःखशोकसमन्विताः । कृतवर्मा कृपो द्रौणिरुपोपविविशुः समम् ।।"}, {"c": "10.1", "n": "29", "i": 48563, "v": "तत्रोपविष्टाः शोचन्तो न्यग्रोधस्य समन्ततः । तमेवार्थमतिक्रान्तं कुरुपाण्डवयोः क्षयम् ।।"}, {"c": "10.1", "n": "30", "i": 48564, "v": "निद्रया च परीताङ्गा निषेदुर्धरणीतले । श्रमेण सुदृढं युक्ता विक्षता विविधैः शरैः ।।"}, {"c": "10.1", "n": "31", "i": 48565, "v": "ततो निद्रावशं प्राप्तौ कृपभोजौ महारथौ । सुखोचितावदुःखार्हौ निषण्णौ धरणीतले । तौ तु सुप्तौ महाराज श्रमशोकसमन्वितौ ।।"}, {"c": "10.1", "n": "32", "i": 48566, "v": "क्रोधामर्षवशं प्राप्तो द्रोणपुत्रस्तु भारत । नैव स्म स जगामाथ निद्रां सर्प इव श्वसन् ।।"}, {"c": "10.1", "n": "33", "i": 48567, "v": "न लेभे स तु निद्रां वै दह्यमानोऽतिमन्युना । वीक्षां चक्रे महाबाहुस्तद्वनं घोरदर्शनम् ।।"}, {"c": "10.1", "n": "34", "i": 48568, "v": "वीक्षमाणो वनोद्देशं नानासत्त्वैर्निषेवितम् । अपश्यत महाबाहुर्न्यग्रोधं वायसायुतम् ।।"}, {"c": "10.1", "n": "35", "i": 48569, "v": "तत्र काकसहस्राणि तां निशां पर्यणामयन् । सुखं स्वपन्तः कौरव्य पृथक्पृथगपाश्रयाः ।।"}, {"c": "10.1", "n": "36", "i": 48570, "v": "सुप्तेषु तेषु काकेषु विस्रब्धेषु समन्ततः । सोऽपश्यत्सहसायान्तमुलूकं घोरदर्शनम् ।।"}, {"c": "10.1", "n": "37", "i": 48571, "v": "महास्वनं महाकायं हर्यक्षं बभ्रुपिङ्गलम् । सुदीर्घघोणानखरं सुपर्णमिव वेगिनम् ।।"}, {"c": "10.1", "n": "38", "i": 48572, "v": "सोऽथ शब्दं मृदुं कृत्वा लीयमान इवाण्डजः । न्यग्रोधस्य ततः शाखां प्रार्थयामास भारत ।।"}, {"c": "10.1", "n": "39", "i": 48573, "v": "संनिपत्य तु शाखायां न्यग्रोधस्य विहंगमः । सुप्ताञ्जघान सुबहून्वायसान्वायसान्तकः ।।"}, {"c": "10.1", "n": "40", "i": 48574, "v": "केषांचिदच्छिनत्पक्षाञ्शिरांसि च चकर्त ह । चरणांश्चैव केषांचिद्बभञ्ज चरणायुधः ।।"}, {"c": "10.1", "n": "41", "i": 48575, "v": "क्षणेनाहन्स बलवान्येऽस्य दृष्टिपथे स्थिताः । तेषां शरीरावयवैः शरीरैश्च विशां पते । न्यग्रोधमण्डलं सर्वं संछन्नं सर्वतोऽभवत् ।।"}, {"c": "10.1", "n": "42", "i": 48576, "v": "तांस्तु हत्वा ततः काकान्कौशिको मुदितोऽभवत् । प्रतिकृत्य यथाकामं शत्रूणां शत्रुसूदनः ।।"}, {"c": "10.1", "n": "43", "i": 48577, "v": "तद्दृष्ट्वा सोपधं कर्म कौशिकेन कृतं निशि । तद्भावकृतसंकल्पो द्रौणिरेको व्यचिन्तयत् ।।"}, {"c": "10.1", "n": "44", "i": 48578, "v": "उपदेशः कृतोऽनेन पक्षिणा मम संयुगे । शत्रूणां क्षपणे युक्तः प्राप्तकालश्च मे मतः ।।"}, {"c": "10.1", "n": "45", "i": 48579, "v": "नाद्य शक्या मया हन्तुं पाण्डवा जितकाशिनः । बलवन्तः कृतोत्साहा लब्धलक्षाः प्रहारिणः । राज्ञः सकाशे तेषां च प्रतिज्ञातो वधो मया ।।"}, {"c": "10.1", "n": "46", "i": 48580, "v": "पतंगाग्निसमां वृत्तिमास्थायात्मविनाशिनीम् । न्यायतो युध्यमानस्य प्राणत्यागो न संशयः । छद्मना तु भवेत्सिद्धिः शत्रूणां च क्षयो महान् ।।"}, {"c": "10.1", "n": "47", "i": 48581, "v": "तत्र संशयितादर्थाद्योऽर्थो निःसंशयो भवेत् । तं जना बहु मन्यन्ते येऽर्थशास्त्रविशारदाः ।।"}, {"c": "10.1", "n": "48", "i": 48582, "v": "यच्चाप्यत्र भवेद्वाच्यं गर्हितं लोकनिन्दितम् । कर्तव्यं तन्मनुष्येण क्षत्रधर्मेण वर्तता ।।"}, {"c": "10.1", "n": "49", "i": 48583, "v": "निन्दितानि च सर्वाणि कुत्सितानि पदे पदे । सोपधानि कृतान्येव पाण्डवैरकृतात्मभिः ।।"}, {"c": "10.1", "n": "50", "i": 48584, "v": "अस्मिन्नर्थे पुरा गीतौ श्रूयेते धर्मचिन्तकैः । श्लोकौ न्यायमवेक्षद्भिस्तत्त्वार्थं तत्त्वदर्शिभिः ।।"}, {"c": "10.1", "n": "51", "i": 48585, "v": "परिश्रान्ते विदीर्णे च भुञ्जाने चापि शत्रुभिः । प्रस्थाने च प्रवेशे च प्रहर्तव्यं रिपोर्बलम् ।।"}, {"c": "10.1", "n": "52", "i": 48586, "v": "निद्रार्तमर्धरात्रे च तथा नष्टप्रणायकम् । भिन्नयोधं बलं यच्च द्विधा युक्तं च यद्भवेत् ।।"}, {"c": "10.1", "n": "53", "i": 48587, "v": "इत्येवं निश्चयं चक्रे सुप्तानां युधि मारणे । पाण्डूनां सह पाञ्चालैर्द्रोणपुत्रः प्रतापवान् ।।"}, {"c": "10.1", "n": "54", "i": 48588, "v": "स क्रूरां मतिमास्थाय विनिश्चित्य मुहुर्मुहुः । सुप्तौ प्राबोधयत्तौ तु मातुलं भोजमेव च ।।"}, {"c": "10.1", "n": "55", "i": 48589, "v": "नोत्तरं प्रतिपेदे च तत्र युक्तं ह्रिया वृतः । स मुहूर्तमिव ध्यात्वा बाष्पविह्वलमब्रवीत् ।।"}, {"c": "10.1", "n": "56", "i": 48590, "v": "हतो दुर्योधनो राजा एकवीरो महाबलः । यस्यार्थे वैरमस्माभिरासक्तं पाण्डवैः सह ।।"}, {"c": "10.1", "n": "57", "i": 48591, "v": "एकाकी बहुभिः क्षुद्रैराहवे शुद्धविक्रमः । पातितो भीमसेनेन एकादशचमूपतिः ।।"}, {"c": "10.1", "n": "58", "i": 48592, "v": "वृकोदरेण क्षुद्रेण सुनृशंसमिदं कृतम् । मूर्धाभिषिक्तस्य शिरः पादेन परिमृद्नता ।।"}, {"c": "10.1", "n": "59", "i": 48593, "v": "विनर्दन्ति स्म पाञ्चालाः क्ष्वेडन्ति च हसन्ति च । धमन्ति शङ्खाञ्शतशो हृष्टा घ्नन्ति च दुन्दुभीन् ।।"}, {"c": "10.1", "n": "60", "i": 48594, "v": "वादित्रघोषस्तुमुलो विमिश्रः शङ्खनिस्वनैः । अनिलेनेरितो घोरो दिशः पूरयतीव हि ।।"}, {"c": "10.1", "n": "61", "i": 48595, "v": "अश्वानां हेषमाणानां गजानां चैव बृंहताम् । सिंहनादश्च शूराणां श्रूयते सुमहानयम् ।।"}, {"c": "10.1", "n": "62", "i": 48596, "v": "दिशं प्राचीं समाश्रित्य हृष्टानां गर्जतां भृशम् । रथनेमिस्वनाश्चैव श्रूयन्ते लोमहर्षणाः ।।"}, {"c": "10.1", "n": "63", "i": 48597, "v": "पाण्डवैर्धार्तराष्ट्राणां यदिदं कदनं कृतम् । वयमेव त्रयः शिष्टास्तस्मिन्महति वैशसे ।।"}, {"c": "10.1", "n": "64", "i": 48598, "v": "केचिन्नागशतप्राणाः केचित्सर्वास्त्रकोविदाः । निहताः पाण्डवेयैः स्म मन्ये कालस्य पर्ययम् ।।"}, {"c": "10.1", "n": "65", "i": 48599, "v": "एवमेतेन भाव्यं हि नूनं कार्येण तत्त्वतः । यथा ह्यस्येदृशी निष्ठा कृते कार्येऽपि दुष्करे ।।"}, {"c": "10.1", "n": "66", "i": 48600, "v": "भवतोस्तु यदि प्रज्ञा न मोहादपचीयते । व्यापन्नेऽस्मिन्महत्यर्थे यन्नः श्रेयस्तदुच्यताम् ।।"}, {"c": "10.2", "t": "कृप उवाच ।"}, {"c": "10.2", "n": "1", "i": 48601, "v": "श्रुतं ते वचनं सर्वं हेतुयुक्तं मया विभो । ममापि तु वचः किंचिच्छृणुष्वाद्य महाभुज ।।"}, {"c": "10.2", "n": "2", "i": 48602, "v": "आबद्धा मानुषाः सर्वे निर्बन्धाः कर्मणोर्द्वयोः । दैवे पुरुषकारे च परं ताभ्यां न विद्यते ।।"}, {"c": "10.2", "n": "3", "i": 48603, "v": "न हि दैवेन सिध्यन्ति कर्माण्येकेन सत्तम । न चापि कर्मणैकेन द्वाभ्यां सिद्धिस्तु योगतः ।।"}, {"c": "10.2", "n": "4", "i": 48604, "v": "ताभ्यामुभाभ्यां सर्वार्था निबद्धा ह्यधमोत्तमाः । प्रवृत्ताश्चैव दृश्यन्ते निवृत्ताश्चैव सर्वशः ।।"}, {"c": "10.2", "n": "5", "i": 48605, "v": "पर्जन्यः पर्वते वर्षन्किं नु साधयते फलम् । कृष्टे क्षेत्रे तथावर्षन्किं नु साधयते फलम् ।।"}, {"c": "10.2", "n": "6", "i": 48606, "v": "उत्थानं चाप्यदैवस्य ह्यनुत्थानस्य दैवतम् । व्यर्थं भवति सर्वत्र पूर्वं कस्तत्र निश्चयः ।।"}, {"c": "10.2", "n": "7", "i": 48607, "v": "प्रवृष्टे च यथा देवे सम्यक्क्षेत्रे च कर्षिते । बीजं महागुणं भूयात्तथा सिद्धिर्हि मानुषी ।।"}, {"c": "10.2", "n": "8", "i": 48608, "v": "तयोर्दैवं विनिश्चित्य स्ववशेनैव वर्तते । प्राज्ञाः पुरुषकारं तु घटन्ते दाक्ष्यमास्थिताः ।।"}, {"c": "10.2", "n": "9", "i": 48609, "v": "ताभ्यां सर्वे हि कार्यार्था मनुष्याणां नरर्षभ । विचेष्टन्तश्च दृश्यन्ते निवृत्ताश्च तथैव हि ।।"}, {"c": "10.2", "n": "10", "i": 48610, "v": "कृतः पुरुषकारः सन्सोऽपि दैवेन सिध्यति । तथास्य कर्मणः कर्तुरभिनिर्वर्तते फलम् ।।"}, {"c": "10.2", "n": "11", "i": 48611, "v": "उत्थानं तु मनुष्याणां दक्षाणां दैववर्जितम् । अफलं दृश्यते लोके सम्यगप्युपपादितम् ।।"}, {"c": "10.2", "n": "12", "i": 48612, "v": "तत्रालसा मनुष्याणां ये भवन्त्यमनस्विनः । उत्थानं ते विगर्हन्ति प्राज्ञानां तन्न रोचते ।।"}, {"c": "10.2", "n": "13", "i": 48613, "v": "प्रायशो हि कृतं कर्म अफलं दृश्यते भुवि । अकृत्वा च पुनर्दुःखं कर्म दृश्येन्महाफलम् ।।"}, {"c": "10.2", "n": "14", "i": 48614, "v": "चेष्टामकुर्वँल्लभते यदि किंचिद्यदृच्छया । यो वा न लभते कृत्वा दुर्दशौ तावुभावपि ।।"}, {"c": "10.2", "n": "15", "i": 48615, "v": "शक्नोति जीवितुं दक्षो नालसः सुखमेधते । दृश्यन्ते जीवलोकेऽस्मिन्दक्षाः प्रायो हितैषिणः ।।"}, {"c": "10.2", "n": "16", "i": 48616, "v": "यदि दक्षः समारम्भात्कर्मणां नाश्नुते फलम् । नास्य वाच्यं भवेत्किंचित्तत्त्वं चाप्यधिगच्छति ।।"}, {"c": "10.2", "n": "17", "i": 48617, "v": "अकृत्वा कर्म यो लोके फलं विन्दति विष्टितः । स तु वक्तव्यतां याति द्वेष्यो भवति प्रायशः ।।"}, {"c": "10.2", "n": "18", "i": 48618, "v": "एवमेतदनादृत्य वर्तते यस्त्वतोऽन्यथा । स करोत्यात्मनोऽनर्थान्नैष बुद्धिमतां नयः ।।"}, {"c": "10.2", "n": "19", "i": 48619, "v": "हीनं पुरुषकारेण यदा दैवेन वा पुनः । कारणाभ्यामथैताभ्यामुत्थानमफलं भवेत् । हीनं पुरुषकारेण कर्म त्विह न सिध्यति ।।"}, {"c": "10.2", "n": "20", "i": 48620, "v": "दैवतेभ्यो नमस्कृत्य यस्त्वर्थान्सम्यगीहते । दक्षो दाक्षिण्यसंपन्नो न स मोघं विहन्यते ।।"}, {"c": "10.2", "n": "21", "i": 48621, "v": "सम्यगीहा पुनरियं यो वृद्धानुपसेवते । आपृच्छति च यच्छ्रेयः करोति च हितं वचः ।।"}, {"c": "10.2", "n": "22", "i": 48622, "v": "उत्थायोत्थाय हि सदा प्रष्टव्या वृद्धसंमताः । तेऽस्य योगे परं मूलं तन्मूला सिद्धिरुच्यते ।।"}, {"c": "10.2", "n": "23", "i": 48623, "v": "वृद्धानां वचनं श्रुत्वा यो ह्युत्थानं प्रयोजयेत् । उत्थानस्य फलं सम्यक्तदा स लभतेऽचिरात् ।।"}, {"c": "10.2", "n": "24", "i": 48624, "v": "रागात्क्रोधाद्भयाल्लोभाद्योऽर्थानीहेत मानवः । अनीशश्चावमानी च स शीघ्रं भ्रश्यते श्रियः ।।"}, {"c": "10.2", "n": "25", "i": 48625, "v": "सोऽयं दुर्योधनेनार्थो लुब्धेनादीर्घदर्शिना । असमर्थ्य समारब्धो मूढत्वादविचिन्तितः ।।"}, {"c": "10.2", "n": "26", "i": 48626, "v": "हितबुद्धीननादृत्य संमन्त्र्यासाधुभिः सह । वार्यमाणोऽकरोद्वैरं पाण्डवैर्गुणवत्तरैः ।।"}, {"c": "10.2", "n": "27", "i": 48627, "v": "पूर्वमप्यतिदुःशीलो न दैन्यं कर्तुमर्हति । तपत्यर्थे विपन्ने हि मित्राणामकृतं वचः ।।"}, {"c": "10.2", "n": "28", "i": 48628, "v": "अन्वावर्तामहि वयं यत्तु तं पापपूरुषम् । अस्मानप्यनयस्तस्मात्प्राप्तोऽयं दारुणो महान् ।।"}, {"c": "10.2", "n": "29", "i": 48629, "v": "अनेन तु ममाद्यापि व्यसनेनोपतापिता । बुद्धिश्चिन्तयतः किंचित्स्वं श्रेयो नावबुध्यते ।।"}, {"c": "10.2", "n": "30", "i": 48630, "v": "मुह्यता तु मनुष्येण प्रष्टव्याः सुहृदो बुधाः । ते च पृष्टा यथा ब्रूयुस्तत्कर्तव्यं तथा भवेत् ।।"}, {"c": "10.2", "n": "31", "i": 48631, "v": "ते वयं धृतराष्ट्रं च गान्धारीं च समेत्य ह । उपपृच्छामहे गत्वा विदुरं च महामतिम् ।।"}, {"c": "10.2", "n": "32", "i": 48632, "v": "ते पृष्टाश्च वदेयुर्यच्छ्रेयो नः समनन्तरम् । तदस्माभिः पुनः कार्यमिति मे नैष्ठिकी मतिः ।।"}, {"c": "10.2", "n": "33", "i": 48633, "v": "अनारम्भात्तु कार्याणां नार्थः संपद्यते क्वचित् । कृते पुरुषकारे च येषां कार्यं न सिध्यति । दैवेनोपहतास्ते तु नात्र कार्या विचारणा ।।"}, {"c": "10.3", "t": "संजय उवाच ।"}, {"c": "10.3", "n": "1", "i": 48634, "v": "कृपस्य वचनं श्रुत्वा धर्मार्थसहितं शुभम् । अश्वत्थामा महाराज दुःखशोकसमन्वितः ।।"}, {"c": "10.3", "n": "2", "i": 48635, "v": "दह्यमानस्तु शोकेन प्रदीप्तेनाग्निना यथा । क्रूरं मनस्ततः कृत्वा तावुभौ प्रत्यभाषत ।।"}, {"c": "10.3", "n": "3", "i": 48636, "v": "पुरुषे पुरुषे बुद्धिः सा सा भवति शोभना । तुष्यन्ति च पृथक्सर्वे प्रज्ञया ते स्वया स्वया ।।"}, {"c": "10.3", "n": "4", "i": 48637, "v": "सर्वो हि मन्यते लोक आत्मानं बुद्धिमत्तरम् । सर्वस्यात्मा बहुमतः सर्वात्मानं प्रशंसति ।।"}, {"c": "10.3", "n": "5", "i": 48638, "v": "सर्वस्य हि स्वका प्रज्ञा साधुवादे प्रतिष्ठिता । परबुद्धिं च निन्दन्ति स्वां प्रशंसन्ति चासकृत् ।।"}, {"c": "10.3", "n": "6", "i": 48639, "v": "कारणान्तरयोगेन योगे येषां समा मतिः । तेऽन्योन्येन च तुष्यन्ति बहु मन्यन्ति चासकृत् ।।"}, {"c": "10.3", "n": "7", "i": 48640, "v": "तस्यैव तु मनुष्यस्य सा सा बुद्धिस्तदा तदा । कालयोगविपर्यासं प्राप्यान्योन्यं विपद्यते ।।"}, {"c": "10.3", "n": "8", "i": 48641, "v": "अचिन्त्यत्वाद्धि चित्तानां मनुष्याणां विशेषतः । चित्तवैकल्यमासाद्य सा सा बुद्धिः प्रजायते ।।"}, {"c": "10.3", "n": "9", "i": 48642, "v": "यथा हि वैद्यः कुशलो ज्ञात्वा व्याधिं यथाविधि । भेषजं कुरुते योगात्प्रशमार्थमिहाभिभो ।।"}, {"c": "10.3", "n": "10", "i": 48643, "v": "एवं कार्यस्य योगार्थं बुद्धिं कुर्वन्ति मानवाः । प्रज्ञया हि स्वया युक्तास्तां च निन्दन्ति मानवाः ।।"}, {"c": "10.3", "n": "11", "i": 48644, "v": "अन्यया यौवने मर्त्यो बुद्ध्या भवति मोहितः । मध्येऽन्यया जरायां तु सोऽन्यां रोचयते मतिम् ।।"}, {"c": "10.3", "n": "12", "i": 48645, "v": "व्यसनं वा पुनर्घोरं समृद्धिं वापि तादृशीम् । अवाप्य पुरुषो भोज कुरुते बुद्धिवैकृतम् ।।"}, {"c": "10.3", "n": "13", "i": 48646, "v": "एकस्मिन्नेव पुरुषे सा सा बुद्धिस्तदा तदा । भवत्यनित्यप्रज्ञत्वात्सा तस्यैव न रोचते ।।"}, {"c": "10.3", "n": "14", "i": 48647, "v": "निश्चित्य तु यथाप्रज्ञं यां मतिं साधु पश्यति । तस्यां प्रकुरुते भावं सा तस्योद्योगकारिका ।।"}, {"c": "10.3", "n": "15", "i": 48648, "v": "सर्वो हि पुरुषो भोज साध्वेतदिति निश्चितः । कर्तुमारभते प्रीतो मरणादिषु कर्मसु ।।"}, {"c": "10.3", "n": "16", "i": 48649, "v": "सर्वे हि युक्तिं विज्ञाय प्रज्ञां चापि स्वकां नराः । चेष्टन्ते विविधाश्चेष्टा हितमित्येव जानते ।।"}, {"c": "10.3", "n": "17", "i": 48650, "v": "उपजाता व्यसनजा येयमद्य मतिर्मम । युवयोस्तां प्रवक्ष्यामि मम शोकविनाशिनीम् ।।"}, {"c": "10.3", "n": "18", "i": 48651, "v": "प्रजापतिः प्रजाः सृष्ट्वा कर्म तासु विधाय च । वर्णे वर्णे समाधत्त एकैकं गुणवत्तरम् ।।"}, {"c": "10.3", "n": "19", "i": 48652, "v": "ब्राह्मणे दममव्यग्रं क्षत्रिये तेज उत्तमम् । दाक्ष्यं वैश्ये च शूद्रे च सर्ववर्णानुकूलताम् ।।"}, {"c": "10.3", "n": "20", "i": 48653, "v": "अदान्तो ब्राह्मणोऽसाधुर्निस्तेजाः क्षत्रियोऽधमः । अदक्षो निन्द्यते वैश्यः शूद्रश्च प्रतिकूलवान् ।।"}, {"c": "10.3", "n": "21", "i": 48654, "v": "सोऽस्मि जातः कुले श्रेष्ठे ब्राह्मणानां सुपूजिते । मन्दभाग्यतयास्म्येतं क्षत्रधर्ममनु ष्ठितः ।।"}, {"c": "10.3", "n": "22", "i": 48655, "v": "क्षत्रधर्मं विदित्वाहं यदि ब्राह्मण्यसंश्रितम् । प्रकुर्यां सुमहत्कर्म न मे तत्साधु संमतम् ।।"}, {"c": "10.3", "n": "23", "i": 48656, "v": "धारयित्वा धनुर्दिव्यं दिव्यान्यस्त्राणि चाहवे । पितरं निहतं दृष्ट्वा किं नु वक्ष्यामि संसदि ।।"}, {"c": "10.3", "n": "24", "i": 48657, "v": "सोऽहमद्य यथाकामं क्षत्रधर्ममुपास्य तम् । गन्तास्मि पदवीं राज्ञः पितुश्चापि महाद्युतेः ।।"}, {"c": "10.3", "n": "25", "i": 48658, "v": "अद्य स्वप्स्यन्ति पाञ्चाला विश्वस्ता जितकाशिनः । विमुक्तयुग्यकवचा हर्षेण च समन्विताः । वयं जिता मताश्चैषां श्रान्ता व्यायमनेन च ।।"}, {"c": "10.3", "n": "26", "i": 48659, "v": "तेषां निशि प्रसुप्तानां स्वस्थानां शिबिरे स्वके । अवस्कन्दं करिष्यामि शिबिरस्याद्य दुष्करम् ।।"}, {"c": "10.3", "n": "27", "i": 48660, "v": "तानवस्कन्द्य शिबिरे प्रेतभूतान्विचेतसः । सूदयिष्यामि विक्रम्य मघवानिव दानवान् ।।"}, {"c": "10.3", "n": "28", "i": 48661, "v": "अद्य तान्सहितान्सर्वान्धृष्टद्युम्नपुरोगमान् । सूदयिष्यामि विक्रम्य कक्षं दीप्त इवानलः । निहत्य चैव पाञ्चालाञ्शान्तिं लब्धास्मि सत्तम ।।"}, {"c": "10.3", "n": "29", "i": 48662, "v": "पाञ्चालेषु चरिष्यामि सूदयन्नद्य संयुगे । पिनाकपाणिः संक्रुद्धः स्वयं रुद्रः पशुष्विव ।।"}, {"c": "10.3", "n": "30", "i": 48663, "v": "अद्याहं सर्वपाञ्चालान्निहत्य च निकृत्य च । अर्दयिष्यामि संक्रुद्धो रणे पाण्डुसुतांस्तथा ।।"}, {"c": "10.3", "n": "31", "i": 48664, "v": "अद्याहं सर्वपाञ्चालैः कृत्वा भूमिं शरीरिणीम् । प्रहृत्यैकैकशस्तेभ्यो भविष्याम्यनृणः पितुः ।।"}, {"c": "10.3", "n": "32", "i": 48665, "v": "दुर्योधनस्य कर्णस्य भीष्मसैन्धवयोरपि । गमयिष्यामि पाञ्चालान्पदवीमद्य दुर्गमाम् ।।"}, {"c": "10.3", "n": "33", "i": 48666, "v": "अद्य पाञ्चालराजस्य धृष्टद्युम्नस्य वै निशि । विरात्रे प्रमथिष्यामि पशोरिव शिरो बलात् ।।"}, {"c": "10.3", "n": "34", "i": 48667, "v": "अद्य पाञ्चालपाण्डूनां शयितानात्मजान्निशि । खड्गेन निशितेनाजौ प्रमथिष्यामि गौतम ।।"}, {"c": "10.3", "n": "35", "i": 48668, "v": "अद्य पाञ्चालसेनां तां निहत्य निशि सौप्तिके । कृतकृत्यः सुखी चैव भविष्यामि महामते ।।"}, {"c": "10.4", "t": "कृप उवाच ।"}, {"c": "10.4", "n": "1", "i": 48669, "v": "दिष्ट्या ते प्रतिकर्तव्ये मतिर्जातेयमच्युत । न त्वा वारयितुं शक्तो वज्रपाणिरपि स्वयम् ।।"}, {"c": "10.4", "n": "2", "i": 48670, "v": "अनुयास्यावहे त्वां तु प्रभाते सहितावुभौ । अद्य रात्रौ विश्रमस्व विमुक्तकवचध्वजः ।।"}, {"c": "10.4", "n": "3", "i": 48671, "v": "अहं त्वामनुयास्यामि कृतवर्मा च सात्वतः । परानभिमुखं यान्तं रथावास्थाय दंशितौ ।।"}, {"c": "10.4", "n": "4", "i": 48672, "v": "आवाभ्यां सहितः शत्रूञ्श्वोऽसि हन्ता समागमे । विक्रम्य रथिनां श्रेष्ठ पाञ्चालान्सपदानुगान् ।।"}, {"c": "10.4", "n": "5", "i": 48673, "v": "शक्तस्त्वमसि विक्रान्तुं विश्रमस्व निशामिमाम् । चिरं ते जाग्रतस्तात स्वप तावन्निशामिमाम् ।।"}, {"c": "10.4", "n": "6", "i": 48674, "v": "विश्रान्तश्च विनिद्रश्च स्वस्थचित्तश्च मानद । समेत्य समरे शत्रून्वधिष्यसि न संशयः ।।"}, {"c": "10.4", "n": "7", "i": 48675, "v": "न हि त्वा रथिनां श्रेष्ठ प्रगृहीतवरायुधम् । जेतुमुत्सहते कश्चिदपि देवेषु पावकिः ।।"}, {"c": "10.4", "n": "8", "i": 48676, "v": "कृपेण सहितं यान्तं युक्तं च कृतवर्मणा । को द्रौणिं युधि संरब्धं योधयेदपि देवराट् ।।"}, {"c": "10.4", "n": "9", "i": 48677, "v": "ते वयं परिविश्रान्ता विनिद्रा विगतज्वराः । प्रभातायां रजन्यां वै निहनिष्याम शात्रवान् ।।"}, {"c": "10.4", "n": "10", "i": 48678, "v": "तव ह्यस्त्राणि दिव्यानि मम चैव न संशयः । सात्वतोऽपि महेष्वासो नित्यं युद्धेषु कोविदः ।।"}, {"c": "10.4", "n": "11", "i": 48679, "v": "ते वयं सहितास्तात सर्वाञ्शत्रून्समागतान् । प्रसह्य समरे हत्वा प्रीतिं प्राप्स्याम पुष्कलाम् । विश्रमस्व त्वमव्यग्रः स्वप चेमां निशां सुखम् ।।"}, {"c": "10.4", "n": "12", "i": 48680, "v": "अहं च कृतवर्मा च प्रयान्तं त्वां नरोत्तम । अनुयास्याव सहितौ धन्विनौ परतापिनौ । रथिनं त्वरया यान्तं रथावास्थाय दंशितौ ।।"}, {"c": "10.4", "n": "13", "i": 48681, "v": "स गत्वा शिबिरं तेषां नाम विश्राव्य चाहवे । ततः कर्तासि शत्रूणां युध्यतां कदनं महत् ।।"}, {"c": "10.4", "n": "14", "i": 48682, "v": "कृत्वा च कदनं तेषां प्रभाते विमलेऽहनि । विहरस्व यथा शक्रः सूदयित्वा महासुरान् ।।"}, {"c": "10.4", "n": "15", "i": 48683, "v": "त्वं हि शक्तो रणे जेतुं पाञ्चालानां वरूथिनीम् । दैत्यसेनामिव क्रुद्धः सर्वदानवसूदनः ।।"}, {"c": "10.4", "n": "16", "i": 48684, "v": "मया त्वां सहितं संख्ये गुप्तं च कृतवर्मणा । न सहेत विभुः साक्षाद्वज्रपाणिरपि स्वयम् ।।"}, {"c": "10.4", "n": "17", "i": 48685, "v": "न चाहं समरे तात कृतवर्मा तथैव च । अनिर्जित्य रणे पाण्डून्व्यपयास्याव कर्हिचित् ।।"}, {"c": "10.4", "n": "18", "i": 48686, "v": "हत्वा च समरे क्षुद्रान्पाञ्चालान्पाण्डुभिः सह । निवर्तिष्यामहे सर्वे हता वा स्वर्गगा वयम् ।।"}, {"c": "10.4", "n": "19", "i": 48687, "v": "सर्वोपायैः सहायास्ते प्रभाते वयमेव हि । सत्यमेतन्महाबाहो प्रब्रवीमि तवानघ ।।"}, {"c": "10.4", "n": "20", "i": 48688, "v": "एवमुक्तस्ततो द्रौणिर्मातुलेन हितं वचः । अब्रवीन्मातुलं राजन्क्रोधादुद्वृत्य लोचने ।।"}, {"c": "10.4", "n": "21", "i": 48689, "v": "आतुरस्य कुतो निद्रा नरस्यामर्षितस्य च । अर्थांश्चिन्तयतश्चापि कामयानस्य वा पुनः ।।"}, {"c": "10.4", "n": "22", "i": 48690, "v": "तदिदं समनुप्राप्तं पश्य मेऽद्य चतुष्टयम् । यस्य भागश्चतुर्थो मे स्वप्नमह्नाय नाशयेत् ।।"}, {"c": "10.4", "n": "23", "i": 48691, "v": "किं नाम दुःखं लोकेऽस्मिन्पितुर्वधमनुस्मरन् । हृदयं निर्दहन्मेऽद्य रात्र्यहानि न शाम्यति ।।"}, {"c": "10.4", "n": "24", "i": 48692, "v": "यथा च निहतः पापैः पिता मम विशेषतः । प्रत्यक्षमपि ते सर्वं तन्मे मर्माणि कृन्तति ।।"}, {"c": "10.4", "n": "25", "i": 48693, "v": "कथं हि मादृशो लोके मुहूर्तमपि जीवति । द्रोणो हतेति यद्वाचः पाञ्चालानां शृणोम्यहम् ।।"}, {"c": "10.4", "n": "26", "i": 48694, "v": "दृष्टद्युम्नमहत्वाजौ नाहं जीवितुमुत्सहे । स मे पितृवधाद्वध्यः पाञ्चाला ये च संगताः ।।"}, {"c": "10.4", "n": "27", "i": 48695, "v": "विलापो भग्नसक्थस्य यस्तु राज्ञो मया श्रुतः । स पुनर्हृदयं कस्य क्रूरस्यापि न निर्दहेत् ।।"}, {"c": "10.4", "n": "28", "i": 48696, "v": "कस्य ह्यकरुणस्यापि नेत्राभ्यामश्रु नाव्रजेत् । नृपतेर्भग्नसक्थस्य श्रुत्वा तादृग्वचः पुनः ।।"}, {"c": "10.4", "n": "29", "i": 48697, "v": "यश्चायं मित्रपक्षो मे मयि जीवति निर्जितः । शोकं मे वर्धयत्येष वारिवेग इवार्णवम् । एकाग्रमनसो मेऽद्य कुतो निद्रा कुतः सुखम् ।।"}, {"c": "10.4", "n": "30", "i": 48698, "v": "वासुदेवार्जुनाभ्यां हि तानहं परिरक्षितान् । अविषह्यतमान्मन्ये महेन्द्रेणापि मातुल ।।"}, {"c": "10.4", "n": "31", "i": 48699, "v": "न चास्मि शक्यः संयन्तुमस्मात्कार्यात्कथंचन । न तं पश्यामि लोकेऽस्मिन्यो मां कार्यान्निवर्तयेत् । इति मे निश्चिता बुद्धिरेषा साधुमता च मे ।।"}, {"c": "10.4", "n": "32", "i": 48700, "v": "वार्त्तिकैः कथ्यमानस्तु मित्राणां मे पराभवः । पाण्डवानां च विजयो हृदयं दहतीव मे ।।"}, {"c": "10.4", "n": "33", "i": 48701, "v": "अहं तु कदनं कृत्वा शत्रूणामद्य सौप्तिके । ततो विश्रमिता चैव स्वप्ता च विगतज्वरः ।।"}, {"c": "10.5", "t": "कृप उवाच ।"}, {"c": "10.5", "n": "1", "i": 48702, "v": "शुश्रूषुरपि दुर्मेधाः पुरुषोऽनियतेन्द्रियः । नालं वेदयितुं कृत्स्नौ धर्मार्थाविति मे मतिः ।।"}, {"c": "10.5", "n": "2", "i": 48703, "v": "तथैव तावन्मेधावी विनयं यो न शिक्षति । न च किंचन जानाति सोऽपि धर्मार्थनिश्चयम् ।।"}, {"c": "10.5", "n": "3", "i": 48704, "v": "शुश्रूषुस्त्वेव मेधावी पुरुषो नियतेन्द्रियः । जानीयादागमान्सर्वान्ग्राह्यं च न विरोधयेत् ।।"}, {"c": "10.5", "n": "4", "i": 48705, "v": "अनेयस्त्ववमानी यो दुरात्मा पापपूरुषः । दिष्टमुत्सृज्य कल्याणं करोति बहुपापकम् ।।"}, {"c": "10.5", "n": "5", "i": 48706, "v": "नाथवन्तं तु सुहृदः प्रतिषेधन्ति पातकात् । निवर्तते तु लक्ष्मीवान्नालक्ष्मीवान्निवर्तते ।।"}, {"c": "10.5", "n": "6", "i": 48707, "v": "यथा ह्युच्चावचैर्वाक्यैः क्षिप्तचित्तो नियम्यते । तथैव सुहृदा शक्यो नशक्यस्त्ववसीदति ।।"}, {"c": "10.5", "n": "7", "i": 48708, "v": "तथैव सुहृदं प्राज्ञं कुर्वाणं कर्म पापकम् । प्राज्ञाः संप्रतिषेधन्ते यथाशक्ति पुनः पुनः ।।"}, {"c": "10.5", "n": "8", "i": 48709, "v": "स कल्याणे मतिं कृत्वा नियम्यात्मानमात्मना । कुरु मे वचनं तात येन पश्चान्न तप्यसे ।।"}, {"c": "10.5", "n": "9", "i": 48710, "v": "न वधः पूज्यते लोके सुप्तानामिह धर्मतः । तथैव न्यस्तशस्त्राणां विमुक्तरथवाजिनाम् ।।"}, {"c": "10.5", "n": "10", "i": 48711, "v": "ये च ब्रूयुस्तवास्मीति ये च स्युः शरणागताः । विमुक्तमूर्धजा ये च ये चापि हतवाहनाः ।।"}, {"c": "10.5", "n": "11", "i": 48712, "v": "अद्य स्वप्स्यन्ति पाञ्चाला विमुक्तकवचा विभो । विश्वस्ता रजनीं सर्वे प्रेता इव विचेतसः ।।"}, {"c": "10.5", "n": "12", "i": 48713, "v": "यस्तेषां तदवस्थानां द्रुह्येत पुरुषोऽनृजुः । व्यक्तं स नरके मज्जेदगाधे विपुलेऽप्लवे ।।"}, {"c": "10.5", "n": "13", "i": 48714, "v": "सर्वास्त्रविदुषां लोके श्रेष्ठस्त्वमसि विश्रुतः । न च ते जातु लोकेऽस्मिन्सुसूक्ष्ममपि किल्बिषम् ।।"}, {"c": "10.5", "n": "14", "i": 48715, "v": "त्वं पुनः सूर्यसंकाशः श्वोभूत उदिते रवौ । प्रकाशे सर्वभूतानां विजेता युधि शात्रवान् ।।"}, {"c": "10.5", "n": "15", "i": 48716, "v": "असंभावितरूपं हि त्वयि कर्म विगर्हितम् । शुक्ले रक्तमिव न्यस्तं भवेदिति मतिर्मम ।।"}, {"c": "10.5", "t": "अश्वत्थामोवाच ।"}, {"c": "10.5", "n": "16", "i": 48717, "v": "एवमेतद्यथात्थ त्वमनुशास्मीह मातुल । तैस्तु पूर्वमयं सेतुः शतधा विदलीकृतः ।।"}, {"c": "10.5", "n": "17", "i": 48718, "v": "प्रत्यक्षं भूमिपालानां भवतां चापि संनिधौ । न्यस्तशस्त्रो मम पिता धृष्टद्युम्नेन पातितः ।।"}, {"c": "10.5", "n": "18", "i": 48719, "v": "कर्णश्च पतिते चक्रे रथस्य रथिनां वरः । उत्तमे व्यसने सन्नो हतो गाण्डीवधन्वना ।।"}, {"c": "10.5", "n": "19", "i": 48720, "v": "तथा शांतनवो भीष्मो न्यस्तशस्त्रो निरायुधः । शिखण्डिनं पुरस्कृत्य हतो गाण्डीवधन्वना ।।"}, {"c": "10.5", "n": "20", "i": 48721, "v": "भूरिश्रवा महेष्वासस्तथा प्रायगतो रणे । क्रोशतां भूमिपालानां युयुधानेन पातितः ।।"}, {"c": "10.5", "n": "21", "i": 48722, "v": "दुर्योधनश्च भीमेन समेत्य गदया मृधे । पश्यतां भूमिपालानामधर्मेण निपातितः ।।"}, {"c": "10.5", "n": "22", "i": 48723, "v": "एकाकी बहुभिस्तत्र परिवार्य महारथैः । अधर्मेण नरव्याघ्रो भीमसेनेन पातितः ।।"}, {"c": "10.5", "n": "23", "i": 48724, "v": "विलापो भग्नसक्थस्य यो मे राज्ञः परिश्रुतः । वार्त्तिकानां कथयतां स मे मर्माणि कृन्तति ।।"}, {"c": "10.5", "n": "24", "i": 48725, "v": "एवमधार्मिकाः पापाः पाञ्चाला भिन्नसेतवः । तानेवं भिन्नमर्यादान्किं भवान्न विगर्हति ।।"}, {"c": "10.5", "n": "25", "i": 48726, "v": "पितृहन्तॄनहं हत्वा पाञ्चालान्निशि सौप्तिके । कामं कीटः पतंगो वा जन्म प्राप्य भवामि वै ।।"}, {"c": "10.5", "n": "26", "i": 48727, "v": "त्वरे चाहमनेनाद्य यदिदं मे चिकीर्षितम् । तस्य मे त्वरमाणस्य कुतो निद्रा कुतः सुखम् ।।"}, {"c": "10.5", "n": "27", "i": 48728, "v": "न स जातः पुमाँल्लोके कश्चिन्न च भविष्यति । यो मे व्यावर्तयेदेतां वधे तेषां कृतां मतिम् ।।"}, {"c": "10.5", "t": "संजय उवाच ।"}, {"c": "10.5", "n": "28", "i": 48729, "v": "एवमुक्त्वा महाराज द्रोणपुत्रः प्रतापवान् । एकान्ते योजयित्वाश्वान्प्रायादभिमुखः परान् ।।"}, {"c": "10.5", "n": "29", "i": 48730, "v": "तमब्रूतां महात्मानौ भोजशारद्वतावुभौ । किमयं स्यन्दनो युक्तः किं च कार्यं चिकीर्षितम् ।।"}, {"c": "10.5", "n": "30", "i": 48731, "v": "एकसार्थं प्रयातौ स्वस्त्वया सह नरर्षभ । समदुःखसुखौ चैव नावां शङ्कितुमर्हसि ।।"}, {"c": "10.5", "n": "31", "i": 48732, "v": "अश्वत्थामा तु संक्रुद्धः पितुर्वधमनुस्मरन् । ताभ्यां तथ्यं तदाचख्यौ यदस्यात्मचिकीर्षितम् ।।"}, {"c": "10.5", "n": "32", "i": 48733, "v": "हत्वा शतसहस्राणि योधानां निशितैः शरैः । न्यस्तशस्त्रो मम पिता धृष्टद्युम्नेन पातितः ।।"}, {"c": "10.5", "n": "33", "i": 48734, "v": "तं तथैव हनिष्यामि न्यस्तवर्माणमद्य वै । पुत्रं पाञ्चालराजस्य पापं पापेन कर्मणा ।।"}, {"c": "10.5", "n": "34", "i": 48735, "v": "कथं च निहतः पापः पाञ्चालः पशुवन्मया । शस्त्राहवजितां लोकान्प्राप्नुयादिति मे मतिः ।।"}, {"c": "10.5", "n": "35", "i": 48736, "v": "क्षिप्रं संनद्धकवचौ सखड्गावात्तकार्मुकौ । समास्थाय प्रतीक्षेतां रथवर्यौ परंतपौ ।।"}, {"c": "10.5", "n": "36", "i": 48737, "v": "इत्युक्त्वा रथमास्थाय प्रायादभिमुखः परान् । तमन्वगात्कृपो राजन्कृतवर्मा च सात्वतः ।।"}, {"c": "10.5", "n": "37", "i": 48738, "v": "ते प्रयाता व्यरोचन्त परानभिमुखास्त्रयः । हूयमाना यथा यज्ञे समिद्धा हव्यवाहनाः ।।"}, {"c": "10.5", "n": "38", "i": 48739, "v": "ययुश्च शिबिरं तेषां संप्रसुप्तजनं विभो । द्वारदेशं तु संप्राप्य द्रौणिस्तस्थौ रथोत्तमे ।।"}, {"c": "10.6", "t": "धृतराष्ट्र उवाच ।"}, {"c": "10.6", "n": "1", "i": 48740, "v": "द्वारदेशे ततो द्रौणिमवस्थितमवेक्ष्य तौ । अकुर्वतां भोजकृपौ किं संजय वदस्व मे ।।"}, {"c": "10.6", "t": "संजय उवाच ।"}, {"c": "10.6", "n": "2", "i": 48741, "v": "कृतवर्माणमामन्त्र्य कृपं च स महारथम् । द्रौणिर्मन्युपरीतात्मा शिबिरद्वारमासदत् ।।"}, {"c": "10.6", "n": "3", "i": 48742, "v": "तत्र भूतं महाकायं चन्द्रार्कसदृशद्युतिम् । सोऽपश्यद्द्वारमावृत्य तिष्ठन्तं लोमहर्षणम् ।।"}, {"c": "10.6", "n": "4", "i": 48743, "v": "वसानं चर्म वैयाघ्रं महारुधिरविस्रवम् । कृष्णाजिनोत्तरासङ्गं नागयज्ञोपवीतिनम् ।।"}, {"c": "10.6", "n": "5", "i": 48744, "v": "बाहुभिः स्वायतैः पीनैर्नानाप्रहरणोद्यतैः । बद्धाङ्गदमहासर्पं ज्वालामालाकुलाननम् ।।"}, {"c": "10.6", "n": "6", "i": 48745, "v": "दंष्ट्राकरालवदनं व्यादितास्यं भयावहम् । नयनानां सहस्रैश्च विचित्रैरभिभूषितम् ।।"}, {"c": "10.6", "n": "7", "i": 48746, "v": "नैव तस्य वपुः शक्यं प्रवक्तुं वेष एव वा । सर्वथा तु तदालक्ष्य स्फुटेयुरपि पर्वताः ।।"}, {"c": "10.6", "n": "8", "i": 48747, "v": "तस्यास्यान्नासिकाभ्यां च श्रवणाभ्यां च सर्वशः । तेभ्यश्चाक्षिसहस्रेभ्यः प्रादुरासन्महार्चिषः ।।"}, {"c": "10.6", "n": "9", "i": 48748, "v": "तथा तेजोमरीचिभ्यः शङ्खचक्रगदाधराः । प्रादुरासन्हृषीकेशाः शतशोऽथ सहस्रशः ।।"}, {"c": "10.6", "n": "10", "i": 48749, "v": "तदत्यद्भुतमालोक्य भूतं लोकभयंकरम् । द्रौणिरव्यथितो दिव्यैरस्त्रवर्षैरवाकिरत् ।।"}, {"c": "10.6", "n": "11", "i": 48750, "v": "द्रौणिमुक्ताञ्शरांस्तांस्तु तद्भूतं महदग्रसत् । उदधेरिव वार्योघान्पावको वडवामुखः ।।"}, {"c": "10.6", "n": "12", "i": 48751, "v": "अश्वत्थामा तु संप्रेक्ष्य ताञ्शरौघान्निरर्थकान् । रथशक्तिं मुमोचास्मै दीप्तामग्निशिखामिव ।।"}, {"c": "10.6", "n": "13", "i": 48752, "v": "सा तदाहत्य दीप्ताग्रा रथशक्तिरशीर्यत । युगान्ते सूर्यमाहत्य महोल्केव दिवश्च्युता ।।"}, {"c": "10.6", "n": "14", "i": 48753, "v": "अथ हेमत्सरुं दिव्यं खड्गमाकाशवर्चसम् । कोशात्समुद्बबर्हाशु बिलाद्दीप्तमिवोरगम् ।।"}, {"c": "10.6", "n": "15", "i": 48754, "v": "ततः खड्गवरं धीमान्भूताय प्राहिणोत्तदा । स तदासाद्य भूतं वै विलयं तूलवद्ययौ ।।"}, {"c": "10.6", "n": "16", "i": 48755, "v": "ततः स कुपितो द्रौणिरिन्द्रकेतुनिभां गदाम् । ज्वलन्तीं प्राहिणोत्तस्मै भूतं तामपि चाग्रसत् ।।"}, {"c": "10.6", "n": "17", "i": 48756, "v": "ततः सर्वायुधाभावे वीक्षमाणस्ततस्ततः । अपश्यत्कृतमाकाशमनाकाशं जनार्दनैः ।।"}, {"c": "10.6", "n": "18", "i": 48757, "v": "तदद्भुततमं दृष्ट्वा द्रोणपुत्रो निरायुधः । अब्रवीदभिसंतप्तः कृपवाक्यमनुस्मरन् ।।"}, {"c": "10.6", "n": "19", "i": 48758, "v": "ब्रुवतामप्रियं पथ्यं सुहृदां न शृणोति यः । स शोचत्यापदं प्राप्य यथाहमतिवर्त्य तौ ।।"}, {"c": "10.6", "n": "20", "i": 48759, "v": "शास्त्रदृष्टानवध्यान्यः समतीत्य जिघांसति । स पथः प्रच्युतो धर्म्यात्कुपथं प्रतिपद्यते ।।"}, {"c": "10.6", "n": "21", "i": 48760, "v": "गोब्राह्मणनृपस्त्रीषु सख्युर्मातुर्गुरोस्तथा । वृद्धबालजडान्धेषु सुप्तभीतोत्थितेषु च ।।"}, {"c": "10.6", "n": "22", "i": 48761, "v": "मत्तोन्मत्तप्रमत्तेषु न शस्त्राण्युपधारयेत् । इत्येवं गुरुभिः पूर्वमुपदिष्टं नृणां सदा ।।"}, {"c": "10.6", "n": "23", "i": 48762, "v": "सोऽहमुत्क्रम्य पन्थानं शास्त्रदृष्टं सनातनम् । अमार्गेणैवमारभ्य घोरामापदमागतः ।।"}, {"c": "10.6", "n": "24", "i": 48763, "v": "तां चापदं घोरतरां प्रवदन्ति मनीषिणः । यदुद्यम्य महत्कृत्यं भयादपि निवर्तते ।।"}, {"c": "10.6", "n": "25", "i": 48764, "v": "अशक्यं चैव कः कर्तुं शक्तः शक्तिबलादिह । न हि दैवाद्गरीयो वै मानुषं कर्म कथ्यते ।।"}, {"c": "10.6", "n": "26", "i": 48765, "v": "मानुषं कुर्वतः कर्म यदि दैवान्न सिध्यति । स पथः प्रच्युतो धर्म्याद्विपदं प्रतिपद्यते ।।"}, {"c": "10.6", "n": "27", "i": 48766, "v": "प्रतिघातं ह्यविज्ञातं प्रवदन्ति मनीषिणः । यदारभ्य क्रियां कांचिद्भयादिह निवर्तते ।।"}, {"c": "10.6", "n": "28", "i": 48767, "v": "तदिदं दुष्प्रणीतेन भयं मां समुपस्थितम् । न हि द्रोणसुतः संख्ये निवर्तेत कथंचन ।।"}, {"c": "10.6", "n": "29", "i": 48768, "v": "इदं च सुमहद्भूतं दैवदण्डमिवोद्यतम् । न चैतदभिजानामि चिन्तयन्नपि सर्वथा ।।"}, {"c": "10.6", "n": "30", "i": 48769, "v": "ध्रुवं येयमधर्मे मे प्रवृत्ता कलुषा मतिः । तस्याः फलमिदं घोरं प्रतिघाताय दृश्यते ।।"}, {"c": "10.6", "n": "31", "i": 48770, "v": "तदिदं दैवविहितं मम संख्ये निवर्तनम् । नान्यत्र दैवादुद्यन्तुमिह शक्यं कथंचन ।।"}, {"c": "10.6", "n": "32", "i": 48771, "v": "सोऽहमद्य महादेवं प्रपद्ये शरणं प्रभुम् । दैवदण्डमिमं घोरं स हि मे नाशयिष्यति ।।"}, {"c": "10.6", "n": "33", "i": 48772, "v": "कपर्दिनं प्रपद्याथ देवदेवमुमापतिम् । कपालमालिनं रुद्रं भगनेत्रहरं हरम् ।।"}, {"c": "10.6", "n": "34", "i": 48773, "v": "स हि देवोऽत्यगाद्देवांस्तपसा विक्रमेण च । तस्माच्छरणमभ्येष्ये गिरिशं शूलपाणिनम् ।।"}, {"c": "10.7", "t": "संजय उवाच ।"}, {"c": "10.7", "n": "1", "i": 48774, "v": "स एवं चिन्तयित्वा तु द्रोणपुत्रो विशां पते । अवतीर्य रथोपस्थाद्दध्यौ संप्रयतः स्थितः ।।"}, {"c": "10.7", "t": "द्रौणिरुवाच ।"}, {"c": "10.7", "n": "2", "i": 48775, "v": "उग्रं स्थाणुं शिवं रुद्रं शर्वमीशानमीश्वरम् । गिरिशं वरदं देवं भवं भावनमव्ययम् ।।"}, {"c": "10.7", "n": "3", "i": 48776, "v": "शितिकण्ठमजं शक्रं क्रथं क्रतुहरं हरम् । विश्वरूपं विरूपाक्षं बहुरूपमुमापतिम् ।।"}, {"c": "10.7", "n": "4", "i": 48777, "v": "श्मशानवासिनं दृप्तं महागणपतिं प्रभुम् । खट्वाङ्गधारिणं मुण्डं जटिलं ब्रह्मचारिणम् ।।"}, {"c": "10.7", "n": "5", "i": 48778, "v": "मनसाप्यसुचिन्त्येन दुष्करेणाल्पचेतसा । सोऽहमात्मोपहारेण यक्ष्ये त्रिपुरघातिनम् ।।"}, {"c": "10.7", "n": "6", "i": 48779, "v": "स्तुतं स्तुत्यं स्तूयमानममोघं चर्मवाससम् । विलोहितं नीलकण्ठमपृक्तं दुर्निवारणम् ।।"}, {"c": "10.7", "n": "7", "i": 48780, "v": "शुक्रं विश्वसृजं ब्रह्म ब्रह्मचारिणमेव च । व्रतवन्तं तपोनित्यमनन्तं तपतां गतिम् ।।"}, {"c": "10.7", "n": "8", "i": 48781, "v": "बहुरूपं गणाध्यक्षं त्र्यक्षं पारिषदप्रियम् । गणाध्यक्षेक्षितमुखं गौरीहृदयवल्लभम् ।।"}, {"c": "10.7", "n": "9", "i": 48782, "v": "कुमारपितरं पिङ्गं गोवृषोत्तमवाहनम् । तनुवाससमत्युग्रमुमाभूषणतत्परम् ।।"}, {"c": "10.7", "n": "10", "i": 48783, "v": "परं परेभ्यः परमं परं यस्मान्न विद्यते । इष्वस्त्रोत्तमभर्तारं दिगन्तं चैव दक्षिणम् ।।"}, {"c": "10.7", "n": "11", "i": 48784, "v": "हिरण्यकवचं देवं चन्द्रमौलिविभूषितम् । प्रपद्ये शरणं देवं परमेण समाधिना ।।"}, {"c": "10.7", "n": "12", "i": 48785, "v": "इमां चाप्यापदं घोरां तराम्यद्य सुदुस्तराम् । सर्वभूतोपहारेण यक्ष्येऽहं शुचिना शुचिम् ।।"}, {"c": "10.7", "n": "13", "i": 48786, "v": "इति तस्य व्यवसितं ज्ञात्वा त्यागात्मकं मनः । पुरस्तात्काञ्चनी वेदिः प्रादुरासीन्महात्मनः ।।"}, {"c": "10.7", "n": "14", "i": 48787, "v": "तस्यां वेद्यां तदा राजंश्चित्रभानुरजायत । द्यां दिशो विदिशः खं च ज्वालाभिरभिपूरयन् ।।"}, {"c": "10.7", "n": "15", "i": 48788, "v": "दीप्तास्यनयनाश्चात्र नैकपादशिरोभुजाः । द्विपशैलप्रतीकाशाः प्रादुरासन्महाननाः ।।"}, {"c": "10.7", "n": "16", "i": 48789, "v": "श्ववराहोष्ट्ररूपाश्च हयगोमायुगोमुखाः । ऋक्षमार्जारवदना व्याघ्रद्वीपिमुखास्तथा ।।"}, {"c": "10.7", "n": "17", "i": 48790, "v": "काकवक्त्राः प्लवमुखाः शुकवक्त्रास्तथैव च । महाजगरवक्त्राश्च हंसवक्त्राः सितप्रभाः ।।"}, {"c": "10.7", "n": "18", "i": 48791, "v": "दार्वाघाटमुखाश्चैव चाषवक्त्राश्च भारत । कूर्मनक्रमुखाश्चैव शिशुमारमुखास्तथा ।।"}, {"c": "10.7", "n": "19", "i": 48792, "v": "महामकरवक्त्राश्च तिमिवक्त्रास्तथैव च । हरिवक्त्राः क्रौञ्चमुखाः कपोतेभमुखास्तथा ।।"}, {"c": "10.7", "n": "20", "i": 48793, "v": "पारावतमुखाश्चैव मद्गुवक्त्रास्तथैव च । पाणिकर्णाः सहस्राक्षास्तथैव च शतोदराः ।।"}, {"c": "10.7", "n": "21", "i": 48794, "v": "निर्मांसाः कोकवक्त्राश्च श्येनवक्त्राश्च भारत । तथैवाशिरसो राजन्नृक्षवक्त्राश्च भीषणाः ।।"}, {"c": "10.7", "n": "22", "i": 48795, "v": "प्रदीप्तनेत्रजिह्वाश्च ज्वालावक्त्रास्तथैव च । मेषवक्त्रास्तथैवान्ये तथा छागमुखा नृप ।।"}, {"c": "10.7", "n": "23", "i": 48796, "v": "शङ्खाभाः शङ्खवक्त्राश्च शङ्खकर्णास्तथैव च । शङ्खमालापरिकराः शङ्खध्वनिसमस्वनाः ।।"}, {"c": "10.7", "n": "24", "i": 48797, "v": "जटाधराः पञ्चशिखास्तथा मुण्डाः कृशोदराः । चतुर्दंष्ट्राश्चतुर्जिह्वाः शङ्कुकर्णाः किरीटिनः ।।"}, {"c": "10.7", "n": "25", "i": 48798, "v": "मौलीधराश्च राजेन्द्र तथाकुञ्चितमूर्धजाः । उष्णीषिणो मुकुटिनश्चारुवक्त्राः स्वलंकृताः ।।"}, {"c": "10.7", "n": "26", "i": 48799, "v": "पद्मोत्पलापीडधरास्तथा कुमुदधारिणः । माहात्म्येन च संयुक्ताः शतशोऽथ सहस्रशः ।।"}, {"c": "10.7", "n": "27", "i": 48800, "v": "शतघ्नीचक्रहस्ताश्च तथा मुसलपाणयः । भुशुण्डीपाशहस्ताश्च गदाहस्ताश्च भारत ।।"}, {"c": "10.7", "n": "28", "i": 48801, "v": "पृष्ठेषु बद्धेषुधयश्चित्रबाणा रणोत्कटाः । सध्वजाः सपताकाश्च सघण्टाः सपरश्वधाः ।।"}, {"c": "10.7", "n": "29", "i": 48802, "v": "महापाशोद्यतकरास्तथा लगुडपाणयः । स्थूणाहस्ताः खड्गहस्ताः सर्पोच्छ्रितकिरीटिनः । महासर्पाङ्गदधराश्चित्राभरणधारिणः ।।"}, {"c": "10.7", "n": "30", "i": 48803, "v": "रजोध्वस्ताः पङ्कदिग्धाः सर्वे शुक्लाम्बरस्रजः । नीलाङ्गाः कमलाङ्गाश्च मुण्डवक्त्रास्तथैव च ।।"}, {"c": "10.7", "n": "31", "i": 48804, "v": "भेरीशङ्खमृदङ्गांस्ते झर्झरानकगोमुखान् । अवादयन्पारिषदाः प्रहृष्टाः कनकप्रभाः ।।"}, {"c": "10.7", "n": "32", "i": 48805, "v": "गायमानास्तथैवान्ये नृत्यमानास्तथापरे । लङ्घयन्तः प्लवन्तश्च वल्गन्तश्च महाबलाः ।।"}, {"c": "10.7", "n": "33", "i": 48806, "v": "धावन्तो जवनाश्चण्डाः पवनोद्धूतमूर्धजाः । मत्ता इव महानागा विनदन्तो मुहुर्मुहुः ।।"}, {"c": "10.7", "n": "34", "i": 48807, "v": "सुभीमा घोररूपाश्च शूलपट्टिशपाणयः । नानाविरागवसनाश्चित्रमाल्यानुलेपनाः ।।"}, {"c": "10.7", "n": "35", "i": 48808, "v": "रत्नचित्राङ्गदधराः समुद्यतकरास्तथा । हन्तारो द्विषतां शूराः प्रसह्यासह्यविक्रमाः ।।"}, {"c": "10.7", "n": "36", "i": 48809, "v": "पातारोऽसृग्वसाद्यानां मांसान्त्रकृतभोजनाः । चूडालाः कर्णिकालाश्च प्रकृशाः पिठरोदराः ।।"}, {"c": "10.7", "n": "37", "i": 48810, "v": "अतिह्रस्वातिदीर्घाश्च प्रबलाश्चातिभैरवाः । विकटाः काललम्बोष्ठा बृहच्छेफास्थिपिण्डिकाः ।।"}, {"c": "10.7", "n": "38", "i": 48811, "v": "महार्हनानामुकुटा मुण्डाश्च जटिलाः परे । सार्केन्दुग्रहनक्षत्रां द्यां कुर्युर्ये महीतले ।।"}, {"c": "10.7", "n": "39", "i": 48812, "v": "उत्सहेरंश्च ये हन्तुं भूतग्रामं चतुर्विधम् । ये च वीतभया नित्यं हरस्य भ्रुकुटीभटाः ।।"}, {"c": "10.7", "n": "40", "i": 48813, "v": "कामकारकराः सिद्धास्त्रैलोक्यस्येश्वरेश्वराः । नित्यानन्दप्रमुदिता वागीशा वीतमत्सराः ।।"}, {"c": "10.7", "n": "41", "i": 48814, "v": "प्राप्याष्टगुणमैश्वर्यं ये न यान्ति च विस्मयम् । येषां विस्मयते नित्यं भगवान्कर्मभिर्हरः ।।"}, {"c": "10.7", "n": "42", "i": 48815, "v": "मनोवाक्कर्मभिर्भक्तैर्नित्यमाराधितश्च यैः । मनोवाक्कर्मभिर्भक्तान्पाति पुत्रानिवौरसान् ।।"}, {"c": "10.7", "n": "43", "i": 48816, "v": "पिबन्तोऽसृग्वसास्त्वन्ये क्रुद्धा ब्रह्मद्विषां सदा । चतुर्विंशात्मकं सोमं ये पिबन्ति च नित्यदा ।।"}, {"c": "10.7", "n": "44", "i": 48817, "v": "श्रुतेन ब्रह्मचर्येण तपसा च दमेन च । ये समाराध्य शूलाङ्कं भवसायुज्यमागताः ।।"}, {"c": "10.7", "n": "45", "i": 48818, "v": "यैरात्मभूतैर्भगवान्पार्वत्या च महेश्वरः । सह भूतगणान्भुङ्क्ते भूतभव्यभवत्प्रभुः ।।"}, {"c": "10.7", "n": "46", "i": 48819, "v": "नानाविचित्रहसितक्ष्वेडितोत्क्रुष्टगर्जितैः । संनादयन्तस्ते विश्वमश्वत्थामानमभ्ययुः ।।"}, {"c": "10.7", "n": "47", "i": 48820, "v": "संस्तुवन्तो महादेवं भाः कुर्वाणाः सुवर्चसः । विवर्धयिषवो द्रौणेर्महिमानं महात्मनः ।।"}, {"c": "10.7", "n": "48", "i": 48821, "v": "जिज्ञासमानास्तत्तेजः सौप्तिकं च दिदृक्षवः । भीमोग्रपरिघालातशूलपट्टिशपाणयः । घोररूपाः समाजग्मुर्भूतसंघाः समन्ततः ।।"}, {"c": "10.7", "n": "49", "i": 48822, "v": "जनयेयुर्भयं ये स्म त्रैलोक्यस्यापि दर्शनात् । तान्प्रेक्षमाणोऽपि व्यथां न चकार महाबलः ।।"}, {"c": "10.7", "n": "50", "i": 48823, "v": "अथ द्रौणिर्धनुष्पाणिर्बद्धगोधाङ्गुलित्रवान् । स्वयमेवात्मनात्मानमुपहारमुपाहरत् ।।"}, {"c": "10.7", "n": "51", "i": 48824, "v": "धनूंषि समिधस्तत्र पवित्राणि शिताः शराः । हविरात्मवतश्चात्मा तस्मिन्भारत कर्मणि ।।"}, {"c": "10.7", "n": "52", "i": 48825, "v": "ततः सौम्येन मन्त्रेण द्रोणपुत्रः प्रतापवान् । उपहारं महामन्युरथात्मानमुपाहरत् ।।"}, {"c": "10.7", "n": "53", "i": 48826, "v": "तं रुद्रं रौद्रकर्माणं रौद्रैः कर्मभिरच्युतम् । अभिष्टुत्य महात्मानमित्युवाच कृताञ्जलिः ।।"}, {"c": "10.7", "n": "54", "i": 48827, "v": "इममात्मानमद्याहं जातमाङ्गिरसे कुले । अग्नौ जुहोमि भगवन्प्रतिगृह्णीष्व मां बलिम् ।।"}, {"c": "10.7", "n": "55", "i": 48828, "v": "भवद्भक्त्या महादेव परमेण समाधिना । अस्यामापदि विश्वात्मन्नुपाकुर्मि तवाग्रतः ।।"}, {"c": "10.7", "n": "56", "i": 48829, "v": "त्वयि सर्वाणि भूतानि सर्वभूतेषु चासि वै । गुणानां हि प्रधानानामेकत्वं त्वयि तिष्ठति ।।"}, {"c": "10.7", "n": "57", "i": 48830, "v": "सर्वभूताशय विभो हविर्भूतमुपस्थितम् । प्रतिगृहाण मां देव यद्यशक्याः परे मया ।।"}, {"c": "10.7", "n": "58", "i": 48831, "v": "इत्युक्त्वा द्रौणिरास्थाय तां वेदीं दीप्तपावकाम् । संत्यक्तात्मा समारुह्य कृष्णवर्त्मन्युपाविशत् ।।"}, {"c": "10.7", "n": "59", "i": 48832, "v": "तमूर्ध्वबाहुं निश्चेष्टं दृष्ट्वा हविरुपस्थितम् । अब्रवीद्भगवान्साक्षान्महादेवो हसन्निव ।।"}, {"c": "10.7", "n": "60", "i": 48833, "v": "सत्यशौचार्जवत्यागैस्तपसा नियमेन च । क्षान्त्या भक्त्या च धृत्या च बुद्ध्या च वचसा तथा ।।"}, {"c": "10.7", "n": "61", "i": 48834, "v": "यथावदहमाराद्धः कृष्णेनाक्लिष्टकर्मणा । तस्मादिष्टतमः कृष्णादन्यो मम न विद्यते ।।"}, {"c": "10.7", "n": "62", "i": 48835, "v": "कुर्वता तस्य संमानं त्वां च जिज्ञासता मया । पाञ्चालाः सहसा गुप्ता मायाश्च बहुशः कृताः ।।"}, {"c": "10.7", "n": "63", "i": 48836, "v": "कृतस्तस्यैष संमानः पाञ्चालान्रक्षता मया । अभिभूतास्तु कालेन नैषामद्यास्ति जीवितम् ।।"}, {"c": "10.7", "n": "64", "i": 48837, "v": "एवमुक्त्वा महेष्वासं भगवानात्मनस्तनुम् । आविवेश ददौ चास्मै विमलं खड्गमुत्तमम् ।।"}, {"c": "10.7", "n": "65", "i": 48838, "v": "अथाविष्टो भगवता भूयो जज्वाल तेजसा । वर्ष्मवांश्चाभवद्युद्धे देवसृष्टेन तेजसा ।।"}, {"c": "10.7", "n": "66", "i": 48839, "v": "तमदृश्यानि भूतानि रक्षांसि च समाद्रवन् । अभितः शत्रुशिबिरं यान्तं साक्षादिवेश्वरम् ।।"}, {"c": "10.8", "t": "धृतराष्ट्र उवाच ।"}, {"c": "10.8", "n": "1", "i": 48840, "v": "तथा प्रयाते शिबिरं द्रोणपुत्रे महारथे । कच्चित्कृपश्च भोजश्च भयार्तौ न न्यवर्तताम् ।।"}, {"c": "10.8", "n": "2", "i": 48841, "v": "कच्चिन्न वारितौ क्षुद्रै रक्षिभिर्नोपलक्षितौ । असह्यमिति वा मत्वा न निवृत्तौ महारथौ ।।"}, {"c": "10.8", "n": "3", "i": 48842, "v": "कच्चित्प्रमथ्य शिबिरं हत्वा सोमकपाण्डवान् । दुर्योधनस्य पदवीं गतौ परमिकां रणे ।।"}, {"c": "10.8", "n": "4", "i": 48843, "v": "पाञ्चालैर्वा विनिहतौ कच्चिन्नास्वपतां क्षितौ । कच्चित्ताभ्यां कृतं कर्म तन्ममाचक्ष्व संजय ।।"}, {"c": "10.8", "t": "संजय उवाच ।"}, {"c": "10.8", "n": "5", "i": 48844, "v": "तस्मिन्प्रयाते शिबिरं द्रोणपुत्रे महात्मनि । कृपश्च कृतवर्मा च शिबिरद्वार्यतिष्ठताम् ।।"}, {"c": "10.8", "n": "6", "i": 48845, "v": "अश्वत्थामा तु तौ दृष्ट्वा यत्नवन्तौ महारथौ । प्रहृष्टः शनकै राजन्निदं वचनमब्रवीत् ।।"}, {"c": "10.8", "n": "7", "i": 48846, "v": "यत्तौ भवन्तौ पर्याप्तौ सर्वक्षत्रस्य नाशने । किं पुनर्योधशेषस्य प्रसुप्तस्य विशेषतः ।।"}, {"c": "10.8", "n": "8", "i": 48847, "v": "अहं प्रवेक्ष्ये शिबिरं चरिष्यामि च कालवत् । यथा न कश्चिदपि मे जीवन्मुच्येत मानवः ।।"}, {"c": "10.8", "n": "9", "i": 48848, "v": "इत्युक्त्वा प्राविशद्द्रौणिः पार्थानां शिबिरं महत् । अद्वारेणाभ्यवस्कन्द्य विहाय भयमात्मनः ।।"}, {"c": "10.8", "n": "10", "i": 48849, "v": "स प्रविश्य महाबाहुरुद्देशज्ञश्च तस्य ह । धृष्टद्युम्नस्य निलयं शनकैरभ्युपागमत् ।।"}, {"c": "10.8", "n": "11", "i": 48850, "v": "ते तु कृत्वा महत्कर्म श्रान्ताश्च बलवद्रणे । प्रसुप्ता वै सुविश्वस्ताः स्वसैन्यपरिवारिताः ।।"}, {"c": "10.8", "n": "12", "i": 48851, "v": "अथ प्रविश्य तद्वेश्म धृष्टद्युम्नस्य भारत । पाञ्चाल्यं शयने द्रौणिरपश्यत्सुप्तमन्तिकात् ।।"}, {"c": "10.8", "n": "13", "i": 48852, "v": "क्षौमावदाते महति स्पर्ध्यास्तरणसंवृते । माल्यप्रवरसंयुक्ते धूपैश्चूर्णैश्च वासिते ।।"}, {"c": "10.8", "n": "14", "i": 48853, "v": "तं शयानं महात्मानं विस्रब्धमकुतोभयम् । प्राबोधयत पादेन शयनस्थं महीपते ।।"}, {"c": "10.8", "n": "15", "i": 48854, "v": "स बुद्ध्वा चरणस्पर्शमुत्थाय रणदुर्मदः । अभ्यजानदमेयात्मा द्रोणपुत्रं महारथम् ।।"}, {"c": "10.8", "n": "16", "i": 48855, "v": "तमुत्पतन्तं शयनादश्वत्थामा महाबलः । केशेष्वालम्ब्य पाणिभ्यां निष्पिपेष महीतले ।।"}, {"c": "10.8", "n": "17", "i": 48856, "v": "स बलात्तेन निष्पिष्टः साध्वसेन च भारत । निद्रया चैव पाञ्चाल्यो नाशकच्चेष्टितुं तदा ।।"}, {"c": "10.8", "n": "18", "i": 48857, "v": "तमाक्रम्य तदा राजन्कण्ठे चोरसि चोभयोः । नदन्तं विस्फुरन्तं च पशुमारममारयत् ।।"}, {"c": "10.8", "n": "19", "i": 48858, "v": "तुदन्नखैस्तु स द्रौणिं नातिव्यक्तमुदाहरत् । आचार्यपुत्र शस्त्रेण जहि मा मा चिरं कृथाः । त्वत्कृते सुकृताँल्लोकान्गच्छेयं द्विपदां वर ।।"}, {"c": "10.8", "n": "20", "i": 48859, "v": "तस्याव्यक्तां तु तां वाचं संश्रुत्य द्रौणिरब्रवीत् । आचार्यघातिनां लोका न सन्ति कुलपांसन । तस्माच्छस्त्रेण निधनं न त्वमर्हसि दुर्मते ।।"}, {"c": "10.8", "n": "21", "i": 48860, "v": "एवं ब्रुवाणस्तं वीरं सिंहो मत्तमिव द्विपम् । मर्मस्वभ्यवधीत्क्रुद्धः पादाष्ठीलैः सुदारुणैः ।।"}, {"c": "10.8", "n": "22", "i": 48861, "v": "तस्य वीरस्य शब्देन मार्यमाणस्य वेश्मनि । अबुध्यन्त महाराज स्त्रियो ये चास्य रक्षिणः ।।"}, {"c": "10.8", "n": "23", "i": 48862, "v": "ते दृष्ट्वा वर्ष्मवन्तं तमतिमानुषविक्रमम् । भूतमेव व्यवस्यन्तो न स्म प्रव्याहरन्भयात् ।।"}, {"c": "10.8", "n": "24", "i": 48863, "v": "तं तु तेनाभ्युपायेन गमयित्वा यमक्षयम् । अध्यतिष्ठत्स तेजस्वी रथं प्राप्य सुदर्शनम् ।।"}, {"c": "10.8", "n": "25", "i": 48864, "v": "स तस्य भवनाद्राजन्निष्क्रम्यानादयन्दिशः । रथेन शिबिरं प्रायाज्जिघांसुर्द्विषतो बली ।।"}, {"c": "10.8", "n": "26", "i": 48865, "v": "अपक्रान्ते ततस्तस्मिन्द्रोणपुत्रे महारथे । सह तै रक्षिभिः सर्वैः प्रणेदुर्योषितस्तदा ।।"}, {"c": "10.8", "n": "27", "i": 48866, "v": "राजानं निहतं दृष्ट्वा भृशं शोकपरायणाः । व्याक्रोशन्क्षत्रियाः सर्वे धृष्टद्युम्नस्य भारत ।।"}, {"c": "10.8", "n": "28", "i": 48867, "v": "तासां तु तेन शब्देन समीपे क्षत्रियर्षभाः । क्षिप्रं च समनह्यन्त किमेतदिति चाब्रुवन् ।।"}, {"c": "10.8", "n": "29", "i": 48868, "v": "स्त्रियस्तु राजन्वित्रस्ता भारद्वाजं निरीक्ष्य तम् । अब्रुवन्दीनकण्ठेन क्षिप्रमाद्रवतेति वै ।।"}, {"c": "10.8", "n": "30", "i": 48869, "v": "राक्षसो वा मनुष्यो वा नैनं जानीमहे वयम् । हत्वा पाञ्चालराजं यो रथमारुह्य तिष्ठति ।।"}, {"c": "10.8", "n": "31", "i": 48870, "v": "ततस्ते योधमुख्यास्तं सहसा पर्यवारयन् । स तानापततः सर्वान्रुद्रास्त्रेण व्यपोथयत् ।।"}, {"c": "10.8", "n": "32", "i": 48871, "v": "धृष्टद्युम्नं च हत्वा स तांश्चैवास्य पदानुगान् । अपश्यच्छयने सुप्तमुत्तमौजसमन्तिके ।।"}, {"c": "10.8", "n": "33", "i": 48872, "v": "तमप्याक्रम्य पादेन कण्ठे चोरसि चौजसा । तथैव मारयामास विनर्दन्तमरिंदमम् ।।"}, {"c": "10.8", "n": "34", "i": 48873, "v": "युधामन्युस्तु संप्राप्तो मत्त्वा तं रक्षसा हतम् । गदामुद्यम्य वेगेन हृदि द्रौणिमताडयत् ।।"}, {"c": "10.8", "n": "35", "i": 48874, "v": "तमभिद्रुत्य जग्राह क्षितौ चैनमपातयत् । विस्फुरन्तं च पशुवत्तथैवैनममारयत् ।।"}, {"c": "10.8", "n": "36", "i": 48875, "v": "तथा स वीरो हत्वा तं ततोऽन्यान्समुपाद्रवत् । संसुप्तानेव राजेन्द्र तत्र तत्र महारथान् । स्फुरतो वेपमानांश्च शमितेव पशून्मखे ।।"}, {"c": "10.8", "n": "37", "i": 48876, "v": "ततो निस्त्रिंशमादाय जघानान्यान्पृथग्जनान् । भागशो विचरन्मार्गानसियुद्धविशारदः ।।"}, {"c": "10.8", "n": "38", "i": 48877, "v": "तथैव गुल्मे संप्रेक्ष्य शयानान्मध्यगौल्मिकान् । श्रान्तान्न्यस्तायुधान्सर्वान्क्षणेनैव व्यपोथयत् ।।"}, {"c": "10.8", "n": "39", "i": 48878, "v": "योधानश्वान्द्विपांश्चैव प्राच्छिनत्स वरासिना । रुधिरोक्षितसर्वाङ्गः कालसृष्ट इवान्तकः ।।"}, {"c": "10.8", "n": "40", "i": 48879, "v": "विस्फुरद्भिश्च तैर्द्रौणिर्निस्त्रिंशस्योद्यमेन च । आक्षेपेण तथैवासेस्त्रिधा रक्तोक्षितोऽभवत् ।।"}, {"c": "10.8", "n": "41", "i": 48880, "v": "तस्य लोहितसिक्तस्य दीप्तखड्गस्य युध्यतः । अमानुष इवाकारो बभौ परमभीषणः ।।"}, {"c": "10.8", "n": "42", "i": 48881, "v": "ये त्वजाग्रत कौरव्य तेऽपि शब्देन मोहिताः । निरीक्ष्यमाणा अन्योन्यं द्रौणिं दृष्ट्वा प्रविव्यथुः ।।"}, {"c": "10.8", "n": "43", "i": 48882, "v": "तद्रूपं तस्य ते दृष्ट्वा क्षत्रियाः शत्रुकर्शनाः । राक्षसं मन्यमानास्तं नयनानि न्यमीलयन् ।।"}, {"c": "10.8", "n": "44", "i": 48883, "v": "स घोररूपो व्यचरत्कालवच्छिबिरे ततः । अपश्यद्द्रौपदीपुत्रानवशिष्टांश्च सोमकान् ।।"}, {"c": "10.8", "n": "45", "i": 48884, "v": "तेन शब्देन वित्रस्ता धनुर्हस्ता महारथाः । धृष्टद्युम्नं हतं श्रुत्वा द्रौपदेया विशां पते । अवाकिरञ्शरव्रातैर्भारद्वाजमभीतवत् ।।"}, {"c": "10.8", "n": "46", "i": 48885, "v": "ततस्तेन निनादेन संप्रबुद्धाः प्रभद्रकाः । शिलीमुखैः शिखण्डी च द्रोणपुत्रं समार्दयन् ।।"}, {"c": "10.8", "n": "47", "i": 48886, "v": "भारद्वाजस्तु तान्दृष्ट्वा शरवर्षाणि वर्षतः । ननाद बलवन्नादं जिघांसुस्तान्सुदुर्जयान् ।।"}, {"c": "10.8", "n": "48", "i": 48887, "v": "ततः परमसंक्रुद्धः पितुर्वधमनुस्मरन् । अवरुह्य रथोपस्थात्त्वरमाणोऽभिदुद्रुवे ।।"}, {"c": "10.8", "n": "49", "i": 48888, "v": "सहस्रचन्द्रं विपुलं गृहीत्वा चर्म संयुगे । खड्गं च विपुलं दिव्यं जातरूपपरिष्कृतम् । द्रौपदेयानभिद्रुत्य खड्गेन व्यचरद्बली ।।"}, {"c": "10.8", "n": "50", "i": 48889, "v": "ततः स नरशार्दूलः प्रतिविन्ध्यं तमाहवे । कुक्षिदेशेऽवधीद्राजन्स हतो न्यपतद्भुवि ।।"}, {"c": "10.8", "n": "51", "i": 48890, "v": "प्रासेन विद्ध्वा द्रौणिं तु सुतसोमः प्रतापवान् । पुनश्चासिं समुद्यम्य द्रोणपुत्रमुपाद्रवत् ।।"}, {"c": "10.8", "n": "52", "i": 48891, "v": "सुतसोमस्य सासिं तु बाहुं छित्त्वा नरर्षभः । पुनरभ्यहनत्पार्श्वे स भिन्नहृदयोऽपतत् ।।"}, {"c": "10.8", "n": "53", "i": 48892, "v": "नाकुलिस्तु शतानीको रथचक्रेण वीर्यवान् । दोर्भ्यामुत्क्षिप्य वेगेन वक्षस्येनमताडयत् ।।"}, {"c": "10.8", "n": "54", "i": 48893, "v": "अताडयच्छतानीकं मुक्तचक्रं द्विजस्तु सः । स विह्वलो ययौ भूमिं ततोऽस्यापाहरच्छिरः ।।"}, {"c": "10.8", "n": "55", "i": 48894, "v": "श्रुतकर्मा तु परिघं गृहीत्वा समताडयत् । अभिद्रुत्य ततो द्रौणिं सव्ये स फलके भृशम् ।।"}, {"c": "10.8", "n": "56", "i": 48895, "v": "स तु तं श्रुतकर्माणमास्ये जघ्ने वरासिना । स हतो न्यपतद्भूमौ विमूढो विकृताननः ।।"}, {"c": "10.8", "n": "57", "i": 48896, "v": "तेन शब्देन वीरस्तु श्रुतकीर्तिर्महाधनुः । अश्वत्थामानमासाद्य शरवर्षैरवाकिरत् ।।"}, {"c": "10.8", "n": "58", "i": 48897, "v": "तस्यापि शरवर्षाणि चर्मणा प्रतिवार्य सः । सकुण्डलं शिरः कायाद्भ्राजमानमपाहरत् ।।"}, {"c": "10.8", "n": "59", "i": 48898, "v": "ततो भीष्मनिहन्ता तं सह सर्वैः प्रभद्रकैः । अहनत्सर्वतो वीरं नानाप्रहरणैर्बली । शिलीमुखेन चाप्येनं भ्रुवोर्मध्ये समार्दयत् ।।"}, {"c": "10.8", "n": "60", "i": 48899, "v": "स तु क्रोधसमाविष्टो द्रोणपुत्रो महाबलः । शिखण्डिनं समासाद्य द्विधा चिच्छेद सोऽसिना ।।"}, {"c": "10.8", "n": "61", "i": 48900, "v": "शिखण्डिनं ततो हत्वा क्रोधाविष्टः परंतपः । प्रभद्रकगणान्सर्वानभिदुद्राव वेगवान् । यच्च शिष्टं विराटस्य बलं तच्च समाद्रवत् ।।"}, {"c": "10.8", "n": "62", "i": 48901, "v": "द्रुपदस्य च पुत्राणां पौत्राणां सुहृदामपि । चकार कदनं घोरं दृष्ट्वा दृष्ट्वा महाबलः ।।"}, {"c": "10.8", "n": "63", "i": 48902, "v": "अन्यानन्यांश्च पुरुषानभिसृत्याभिसृत्य च । न्यकृन्तदसिना द्रौणिरसिमार्गविशारदः ।।"}, {"c": "10.8", "n": "64", "i": 48903, "v": "कालीं रक्तास्यनयनां रक्तमाल्यानुलेपनाम् । रक्ताम्बरधरामेकां पाशहस्तां शिखण्डिनीम् ।।"}, {"c": "10.8", "n": "65", "i": 48904, "v": "ददृशुः कालरात्रिं ते स्मयमानामवस्थिताम् । नराश्वकुञ्जरान्पाशैर्बद्ध्वा घोरैः प्रतस्थुषीम् । हरन्तीं विविधान्प्रेतान्पाशबद्धान्विमूर्धजान् ।।"}, {"c": "10.8", "n": "66", "i": 48905, "v": "स्वप्ने सुप्तान्नयन्तीं तां रात्रिष्वन्यासु मारिष । ददृशुर्योधमुख्यास्ते घ्नन्तं द्रौणिं च नित्यदा ।।"}, {"c": "10.8", "n": "67", "i": 48906, "v": "यतः प्रवृत्तः संग्रामः कुरुपाण्डवसेनयोः । ततः प्रभृति तां कृत्यामपश्यन्द्रौणिमेव च ।।"}, {"c": "10.8", "n": "68", "i": 48907, "v": "तांस्तु दैवहतान्पूर्वं पश्चाद्द्रौणिर्न्यपातयत् । त्रासयन्सर्वभूतानि विनदन्भैरवान्रवान् ।।"}, {"c": "10.8", "n": "69", "i": 48908, "v": "तदनुस्मृत्य ते वीरा दर्शनं पौर्वकालिकम् । इदं तदित्यमन्यन्त दैवेनोपनिपीडिताः ।।"}, {"c": "10.8", "n": "70", "i": 48909, "v": "ततस्तेन निनादेन प्रत्यबुध्यन्त धन्विनः । शिबिरे पाण्डवेयानां शतशोऽथ सहस्रशः ।।"}, {"c": "10.8", "n": "71", "i": 48910, "v": "सोऽच्छिनत्कस्यचित्पादौ जघनं चैव कस्यचित् । कांश्चिद्बिभेद पार्श्वेषु कालसृष्ट इवान्तकः ।।"}, {"c": "10.8", "n": "72", "i": 48911, "v": "अत्युग्रप्रतिपिष्टैश्च नदद्भिश्च भृशातुरैः । गजाश्वमथितैश्चान्यैर्मही कीर्णाभवत्प्रभो ।।"}, {"c": "10.8", "n": "73", "i": 48912, "v": "क्रोशतां किमिदं कोऽयं किं शब्दः किं नु किं कृतम् । एवं तेषां तदा द्रौणिरन्तकः समपद्यत ।।"}, {"c": "10.8", "n": "74", "i": 48913, "v": "अपेतशस्त्रसंनाहान्संरब्धान्पाण्डुसृञ्जयान् । प्राहिणोन्मृत्युलोकाय द्रौणिः प्रहरतां वरः ।।"}, {"c": "10.8", "n": "75", "i": 48914, "v": "ततस्तच्छस्त्रवित्रस्ता उत्पतन्तो भयातुराः । निद्रान्धा नष्टसंज्ञाश्च तत्र तत्र निलिल्यिरे ।।"}, {"c": "10.8", "n": "76", "i": 48915, "v": "ऊरुस्तम्भगृहीताश्च कश्मलाभिहतौजसः । विनदन्तो भृशं त्रस्ताः संन्यपेषन्परस्परम् ।।"}, {"c": "10.8", "n": "77", "i": 48916, "v": "ततो रथं पुनर्द्रौणिरास्थितो भीमनिस्वनम् । धनुष्पाणिः शरैरन्यान्प्रेषयद्वै यमक्षयम् ।।"}, {"c": "10.8", "n": "78", "i": 48917, "v": "पुनरुत्पततः कांश्चिद्दूरादपि नरोत्तमान् । शूरान्संपततश्चान्यान्कालरात्र्यै न्यवेदयत् ।।"}, {"c": "10.8", "n": "79", "i": 48918, "v": "तथैव स्यन्दनाग्रेण प्रमथन्स विधावति । शरवर्षैश्च विविधैरवर्षच्छात्रवांस्ततः ।।"}, {"c": "10.8", "n": "80", "i": 48919, "v": "पुनश्च सुविचित्रेण शतचन्द्रेण चर्मणा । तेन चाकाशवर्णेन तदाचरत सोऽसिना ।।"}, {"c": "10.8", "n": "81", "i": 48920, "v": "तथा स शिबिरं तेषां द्रौणिराहवदुर्मदः । व्यक्षोभयत राजेन्द्र महाह्रदमिव द्विपः ।।"}, {"c": "10.8", "n": "82", "i": 48921, "v": "उत्पेतुस्तेन शब्देन योधा राजन्विचेतसः । निद्रार्ताश्च भयार्ताश्च व्यधावन्त ततस्ततः ।।"}, {"c": "10.8", "n": "83", "i": 48922, "v": "विस्वरं चुक्रुशुश्चान्ये बह्वबद्धं तथावदन् । न च स्म प्रतिपद्यन्ते शस्त्राणि वसनानि च ।।"}, {"c": "10.8", "n": "84", "i": 48923, "v": "विमुक्तकेशाश्चाप्यन्ये नाभ्यजानन्परस्परम् । उत्पतन्तः परे भीताः केचित्तत्र तथाभ्रमन् । पुरीषमसृजन्केचित्केचिन्मूत्रं प्रसुस्रुवुः ।।"}, {"c": "10.8", "n": "85", "i": 48924, "v": "बन्धनानि च राजेन्द्र संछिद्य तुरगा द्विपाः । समं पर्यपतंश्चान्ये कुर्वन्तो महदाकुलम् ।।"}, {"c": "10.8", "n": "86", "i": 48925, "v": "तत्र केचिन्नरा भीता व्यलीयन्त महीतले । तथैव तान्निपतितानपिंषन्गजवाजिनः ।।"}, {"c": "10.8", "n": "87", "i": 48926, "v": "तस्मिंस्तथा वर्तमाने रक्षांसि पुरुषर्षभ । तृप्तानि व्यनदन्नुच्चैर्मुदा भरतसत्तम ।।"}, {"c": "10.8", "n": "88", "i": 48927, "v": "स शब्दः प्रेरितो राजन्भूतसंघैर्मुदा युतैः । अपूरयद्दिशः सर्वा दिवं चापि महास्वनः ।।"}, {"c": "10.8", "n": "89", "i": 48928, "v": "तेषामार्तस्वरं श्रुत्वा वित्रस्ता गजवाजिनः । मुक्ताः पर्यपतन्राजन्मृद्नन्तः शिबिरे जनम् ।।"}, {"c": "10.8", "n": "90", "i": 48929, "v": "तैस्तत्र परिधावद्भिश्चरणोदीरितं रजः । अकरोच्छिबिरे तेषां रजन्यां द्विगुणं तमः ।।"}, {"c": "10.8", "n": "91", "i": 48930, "v": "तस्मिंस्तमसि संजाते प्रमूढाः सर्वतो जनाः । नाजानन्पितरः पुत्रान्भ्रातॄन्भ्रातर एव च ।।"}, {"c": "10.8", "n": "92", "i": 48931, "v": "गजा गजानतिक्रम्य निर्मनुष्या हया हयान् । अताडयंस्तथाभञ्जंस्तथामृद्नंश्च भारत ।।"}, {"c": "10.8", "n": "93", "i": 48932, "v": "ते भग्नाः प्रपतन्तश्च निघ्नन्तश्च परस्परम् । न्यपातयन्त च परान्पातयित्वा तथापिषन् ।।"}, {"c": "10.8", "n": "94", "i": 48933, "v": "विचेतसः सनिद्राश्च तमसा चावृता नराः । जघ्नुः स्वानेव तत्राथ कालेनाभिप्रचोदिताः ।।"}, {"c": "10.8", "n": "95", "i": 48934, "v": "त्यक्त्वा द्वाराणि च द्वाःस्थास्तथा गुल्मांश्च गौल्मिकाः । प्राद्रवन्त यथाशक्ति कांदिशीका विचेतसः ।।"}, {"c": "10.8", "n": "96", "i": 48935, "v": "विप्रनष्टाश्च तेऽन्योन्यं नाजानन्त तदा विभो । क्रोशन्तस्तात पुत्रेति दैवोपहतचेतसः ।।"}, {"c": "10.8", "n": "97", "i": 48936, "v": "पलायतां दिशस्तेषां स्वानप्युत्सृज्य बान्धवान् । गोत्रनामभिरन्योन्यमाक्रन्दन्त ततो जनाः ।।"}, {"c": "10.8", "n": "98", "i": 48937, "v": "हाहाकारं च कुर्वाणाः पृथिव्यां शेरते परे । तान्बुद्ध्वा रणमत्तोऽसौ द्रोणपुत्रो व्यपोथयत् ।।"}, {"c": "10.8", "n": "99", "i": 48938, "v": "तत्रापरे वध्यमाना मुहुर्मुहुरचेतसः । शिबिरान्निष्पतन्ति स्म क्षत्रिया भयपीडिताः ।।"}, {"c": "10.8", "n": "100", "i": 48939, "v": "तांस्तु निष्पततस्त्रस्ताञ्शिबिराञ्जीवितैषिणः । कृतवर्मा कृपश्चैव द्वारदेशे निजघ्नतुः ।।"}, {"c": "10.8", "n": "101", "i": 48940, "v": "विशस्त्रयन्त्रकवचान्मुक्तकेशान्कृताञ्जलीन् । वेपमानान्क्षितौ भीतान्नैव कांश्चिदमुञ्चताम् ।।"}, {"c": "10.8", "n": "102", "i": 48941, "v": "नामुच्यत तयोः कश्चिन्निष्क्रान्तः शिबिराद्बहिः । कृपस्य च महाराज हार्दिक्यस्य च दुर्मतेः ।।"}, {"c": "10.8", "n": "103", "i": 48942, "v": "भूयश्चैव चिकीर्षन्तौ द्रोणपुत्रस्य तौ प्रियम् । त्रिषु देशेषु ददतुः शिबिरस्य हुताशनम् ।।"}, {"c": "10.8", "n": "104", "i": 48943, "v": "ततः प्रकाशे शिबिरे खड्गेन पितृनन्दनः । अश्वत्थामा महाराज व्यचरत्कृतहस्तवत् ।।"}, {"c": "10.8", "n": "105", "i": 48944, "v": "कांश्चिदापततो वीरानपरांश्च प्रधावतः । व्ययोजयत खड्गेन प्राणैर्द्विजवरो नरान् ।।"}, {"c": "10.8", "n": "106", "i": 48945, "v": "कांश्चिद्योधान्स खड्गेन मध्ये संछिद्य वीर्यवान् । अपातयद्द्रोणसुतः संरब्धस्तिलकाण्डवत् ।।"}, {"c": "10.8", "n": "107", "i": 48946, "v": "विनदद्भिर्भृशायस्तैर्नराश्वद्विरदोत्तमैः । पतितैरभवत्कीर्णा मेदिनी भरतर्षभ ।।"}, {"c": "10.8", "n": "108", "i": 48947, "v": "मानुषाणां सहस्रेषु हतेषु पतितेषु च । उदतिष्ठन्कबन्धानि बहून्युत्थाय चापतन् ।।"}, {"c": "10.8", "n": "109", "i": 48948, "v": "सायुधान्साङ्गदान्बाहून्निचकर्त शिरांसि च । हस्तिहस्तोपमानूरून्हस्तान्पादांश्च भारत ।।"}, {"c": "10.8", "n": "110", "i": 48949, "v": "पृष्ठच्छिन्नाञ्शिरश्छिन्नान्पार्श्वच्छिन्नांस्तथापरान् । समासाद्याकरोद्द्रौणिः कांश्चिच्चापि पराङ्मुखान् ।।"}, {"c": "10.8", "n": "111", "i": 48950, "v": "मध्यकायान्नरानन्यांश्चिच्छेदान्यांश्च कर्णतः । अंसदेशे निहत्यान्यान्काये प्रावेशयच्छिरः ।।"}, {"c": "10.8", "n": "112", "i": 48951, "v": "एवं विचरतस्तस्य निघ्नतः सुबहून्नरान् । तमसा रजनी घोरा बभौ दारुणदर्शना ।।"}, {"c": "10.8", "n": "113", "i": 48952, "v": "किंचित्प्राणैश्च पुरुषैर्हतैश्चान्यैः सहस्रशः । बहुना च गजाश्वेन भूरभूद्भीमदर्शना ।।"}, {"c": "10.8", "n": "114", "i": 48953, "v": "यक्षरक्षःसमाकीर्णे रथाश्वद्विपदारुणे । क्रुद्धेन द्रोणपुत्रेण संछिन्नाः प्रापतन्भुवि ।।"}, {"c": "10.8", "n": "115", "i": 48954, "v": "मातॄरन्ये पितॄनन्ये भ्रातॄनन्ये विचुक्रुशुः । केचिदूचुर्न तत्क्रुद्धैर्धार्तराष्ट्रैः कृतं रणे ।।"}, {"c": "10.8", "n": "116", "i": 48955, "v": "यत्कृतं नः प्रसुप्तानां रक्षोभिः क्रूरकर्मभिः । असांनिध्याद्धि पार्थानामिदं नः कदनं कृतम् ।।"}, {"c": "10.8", "n": "117", "i": 48956, "v": "न देवासुरगन्धर्वैर्न यक्षैर्न च राक्षसैः । शक्यो विजेतुं कौन्तेयो गोप्ता यस्य जनार्दनः ।।"}, {"c": "10.8", "n": "118", "i": 48957, "v": "ब्रह्मण्यः सत्यवाग्दान्तः सर्वभूतानुकम्पकः । न च सुप्तं प्रमत्तं वा न्यस्तशस्त्रं कृताञ्जलिम् । धावन्तं मुक्तकेशं वा हन्ति पार्थो धनंजयः ।।"}, {"c": "10.8", "n": "119", "i": 48958, "v": "तदिदं नः कृतं घोरं रक्षोभिः क्रूरकर्मभिः । इति लालप्यमानाः स्म शेरते बहवो जनाः ।।"}, {"c": "10.8", "n": "120", "i": 48959, "v": "स्तनतां च मनुष्याणामपरेषां च कूजताम् । ततो मुहूर्तात्प्राशाम्यत्स शब्दस्तुमुलो महान् ।।"}, {"c": "10.8", "n": "121", "i": 48960, "v": "शोणितव्यतिषिक्तायां वसुधायां च भूमिप । तद्रजस्तुमुलं घोरं क्षणेनान्तरधीयत ।।"}, {"c": "10.8", "n": "122", "i": 48961, "v": "संवेष्टमानानुद्विग्नान्निरुत्साहान्सहस्रशः । न्यपातयन्नरान्क्रुद्धः पशून्पशुपतिर्यथा ।।"}, {"c": "10.8", "n": "123", "i": 48962, "v": "अन्योन्यं संपरिष्वज्य शयानान्द्रवतोऽपरान् । संलीनान्युध्यमानांश्च सर्वान्द्रौणिरपोथयत् ।।"}, {"c": "10.8", "n": "124", "i": 48963, "v": "दह्यमाना हुताशेन वध्यमानाश्च तेन ते । परस्परं तदा योधा अनयन्यमसादनम् ।।"}, {"c": "10.8", "n": "125", "i": 48964, "v": "तस्या रजन्यास्त्वर्धेन पाण्डवानां महद्बलम् । गमयामास राजेन्द्र द्रौणिर्यमनिवेशनम् ।।"}, {"c": "10.8", "n": "126", "i": 48965, "v": "निशाचराणां सत्त्वानां स रात्रिर्हर्षवर्धिनी । आसीन्नरगजाश्वानां रौद्री क्षयकरी भृशम् ।।"}, {"c": "10.8", "n": "127", "i": 48966, "v": "तत्रादृश्यन्त रक्षांसि पिशाचाश्च पृथग्विधाः । खादन्तो नरमांसानि पिबन्तः शोणितानि च ।।"}, {"c": "10.8", "n": "128", "i": 48967, "v": "करालाः पिङ्गला रौद्राः शैलदन्ता रजस्वलाः । जटिला दीर्घसक्थाश्च पञ्चपादा महोदराः ।।"}, {"c": "10.8", "n": "129", "i": 48968, "v": "पश्चादङ्गुलयो रूक्षा विरूपा भैरवस्वनाः । घटजानवोऽतिह्रस्वाश्च नीलकण्ठा विभीषणाः ।।"}, {"c": "10.8", "n": "130", "i": 48969, "v": "सपुत्रदाराः सुक्रूरा दुर्दर्शनसुनिर्घृणाः । विविधानि च रूपाणि तत्रादृश्यन्त रक्षसाम् ।।"}, {"c": "10.8", "n": "131", "i": 48970, "v": "पीत्वा च शोणितं हृष्टाः प्रानृत्यन्गणशोऽपरे । इदं वरमिदं मेध्यमिदं स्वाद्विति चाब्रुवन् ।।"}, {"c": "10.8", "n": "132", "i": 48971, "v": "मेदोमज्जास्थिरक्तानां वसानां च भृशाशिताः । परमांसानि खादन्तः क्रव्यादा मांसजीविनः ।।"}, {"c": "10.8", "n": "133", "i": 48972, "v": "वसां चाप्यपरे पीत्वा पर्यधावन्विकुक्षिलाः । नानावक्त्रास्तथा रौद्राः क्रव्यादाः पिशिताशिनः ।।"}, {"c": "10.8", "n": "134", "i": 48973, "v": "अयुतानि च तत्रासन्प्रयुतान्यर्बुदानि च । रक्षसां घोररूपाणां महतां क्रूरकर्मणाम् ।।"}, {"c": "10.8", "n": "135", "i": 48974, "v": "मुदितानां वितृप्तानां तस्मिन्महति वैशसे । समेतानि बहून्यासन्भूतानि च जनाधिप ।।"}, {"c": "10.8", "n": "136", "i": 48975, "v": "प्रत्यूषकाले शिबिरात्प्रतिगन्तुमियेष सः । नृशोणितावसिक्तस्य द्रौणेरासीदसित्सरुः । पाणिना सह संश्लिष्ट एकीभूत इव प्रभो ।।"}, {"c": "10.8", "n": "137", "i": 48976, "v": "स निःशेषानरीन्कृत्वा विरराज जनक्षये । युगान्ते सर्वभूतानि भस्म कृत्वेव पावकः ।।"}, {"c": "10.8", "n": "138", "i": 48977, "v": "यथाप्रतिज्ञं तत्कर्म कृत्वा द्रौणायनिः प्रभो । दुर्गमां पदवीं कृत्वा पितुरासीद्गतज्वरः ।।"}, {"c": "10.8", "n": "139", "i": 48978, "v": "यथैव संसुप्तजने शिबिरे प्राविशन्निशि । तथैव हत्वा निःशब्दे निश्चक्राम नरर्षभः ।।"}, {"c": "10.8", "n": "140", "i": 48979, "v": "निष्क्रम्य शिबिरात्तस्मात्ताभ्यां संगम्य वीर्यवान् । आचख्यौ कर्म तत्सर्वं हृष्टः संहर्षयन्विभो ।।"}, {"c": "10.8", "n": "141", "i": 48980, "v": "तावप्याचख्यतुस्तस्मै प्रियं प्रियकरौ तदा । पाञ्चालान्सृञ्जयांश्चैव विनिकृत्तान्सहस्रशः । प्रीत्या चोच्चैरुदक्रोशंस्तथैवास्फोटयंस्तलान् ।।"}, {"c": "10.8", "n": "142", "i": 48981, "v": "एवंविधा हि सा रात्रिः सोमकानां जनक्षये । प्रसुप्तानां प्रमत्तानामासीत्सुभृशदारुणा ।।"}, {"c": "10.8", "n": "143", "i": 48982, "v": "असंशयं हि कालस्य पर्यायो दुरतिक्रमः । तादृशा निहता यत्र कृत्वास्माकं जनक्षयम् ।।"}, {"c": "10.8", "t": "धृतराष्ट्र उवाच ।"}, {"c": "10.8", "n": "144", "i": 48983, "v": "प्रागेव सुमहत्कर्म द्रौणिरेतन्महारथः । नाकरोदीदृशं कस्मान्मत्पुत्रविजये धृतः ।।"}, {"c": "10.8", "n": "145", "i": 48984, "v": "अथ कस्माद्धते क्षत्रे कर्मेदं कृतवानसौ । द्रोणपुत्रो महेष्वासस्तन्मे शंसितुमर्हसि ।।"}, {"c": "10.8", "t": "संजय उवाच ।"}, {"c": "10.8", "n": "146", "i": 48985, "v": "तेषां नूनं भयान्नासौ कृतवान्कुरुनन्दन । असांनिध्याद्धि पार्थानां केशवस्य च धीमतः ।।"}, {"c": "10.8", "n": "147", "i": 48986, "v": "सात्यकेश्चापि कर्मेदं द्रोणपुत्रेण साधितम् । न हि तेषां समक्षं तान्हन्यादपि मरुत्पतिः ।।"}, {"c": "10.8", "n": "148", "i": 48987, "v": "एतदीदृशकं वृत्तं राजन्सुप्तजने विभो । ततो जनक्षयं कृत्वा पाण्डवानां महात्ययम् । दिष्ट्या दिष्ट्येति चान्योन्यं समेत्योचुर्महारथाः ।।"}, {"c": "10.8", "n": "149", "i": 48988, "v": "पर्यष्वजत्ततो द्रौणिस्ताभ्यां च प्रतिनन्दितः । इदं हर्षाच्च सुमहदाददे वाक्यमुत्तमम् ।।"}, {"c": "10.8", "n": "150", "i": 48989, "v": "पाञ्चाला निहताः सर्वे द्रौपदेयाश्च सर्वशः । सोमका मत्स्यशेषाश्च सर्वे विनिहता मया ।।"}, {"c": "10.8", "n": "151", "i": 48990, "v": "इदानीं कृतकृत्याः स्म याम तत्रैव माचिरम् । यदि जीवति नो राजा तस्मै शंसामहे प्रियम् ।।"}, {"c": "10.9", "t": "संजय उवाच ।"}, {"c": "10.9", "n": "1", "i": 48991, "v": "ते हत्वा सर्वपाञ्चालान्द्रौपदेयांश्च सर्वशः । अगच्छन्सहितास्तत्र यत्र दुर्योधनो हतः ।।"}, {"c": "10.9", "n": "2", "i": 48992, "v": "गत्वा चैनमपश्यंस्ते किंचित्प्राणं नराधिपम् । ततो रथेभ्यः प्रस्कन्द्य परिवव्रुस्तवात्मजम् ।।"}, {"c": "10.9", "n": "3", "i": 48993, "v": "तं भग्नसक्थं राजेन्द्र कृच्छ्रप्राणमचेतसम् । वमन्तं रुधिरं वक्त्रादपश्यन्वसुधातले ।।"}, {"c": "10.9", "n": "4", "i": 48994, "v": "वृतं समन्ताद्बहुभिः श्वापदैर्घोरदर्शनैः । शालावृकगणैश्चैव भक्षयिष्यद्भिरन्तिकात् ।।"}, {"c": "10.9", "n": "5", "i": 48995, "v": "निवारयन्तं कृच्छ्रात्ताञ्श्वापदान्संचिखादिषून् । विवेष्टमानं मह्यां च सुभृशं गाढवेदनम् ।।"}, {"c": "10.9", "n": "6", "i": 48996, "v": "तं शयानं महात्मानं भूमौ स्वरुधिरोक्षितम् । हतशिष्टास्त्रयो वीराः शोकार्ताः पर्यवारयन् । अश्वत्थामा कृपश्चैव कृतवर्मा च सात्वतः ।।"}, {"c": "10.9", "n": "7", "i": 48997, "v": "तैस्त्रिभिः शोणितादिग्धैर्निःश्वसद्भिर्महारथैः । शुशुभे संवृतो राजा वेदी त्रिभिरिवाग्निभिः ।।"}, {"c": "10.9", "n": "8", "i": 48998, "v": "ते तं शयानं संप्रेक्ष्य राजानमतथोचितम् । अविषह्येन दुःखेन ततस्ते रुरुदुस्त्रयः ।।"}, {"c": "10.9", "n": "9", "i": 48999, "v": "ततस्ते रुधिरं हस्तैर्मुखान्निर्मृज्य तस्य ह । रणे राज्ञः शयानस्य कृपणं पर्यदेवयन् ।।"}, {"c": "10.9", "t": "कृप उवाच ।"}, {"c": "10.9", "n": "10", "i": 49000, "v": "न दैवस्यातिभारोऽस्ति यदयं रुधिरोक्षितः । एकादशचमूभर्ता शेते दुर्योधनो हतः ।।"}, {"c": "10.9", "n": "11", "i": 49001, "v": "पश्य चामीकराभस्य चामीकरविभूषिताम् । गदां गदाप्रियस्येमां समीपे पतितां भुवि ।।"}, {"c": "10.9", "n": "12", "i": 49002, "v": "इयमेनं गदा शूरं न जहाति रणे रणे । स्वर्गायापि व्रजन्तं हि न जहाति यशस्विनम् ।।"}, {"c": "10.9", "n": "13", "i": 49003, "v": "पश्येमां सह वीरेण जाम्बूनदविभूषिताम् । शयानां शयने धर्मे भार्यां प्रीतिमतीमिव ।।"}, {"c": "10.9", "n": "14", "i": 49004, "v": "यो वै मूर्धावसिक्तानामग्रे यातः परंतपः । स हतो ग्रसते पांसून्पश्य कालस्य पर्ययम् ।।"}, {"c": "10.9", "n": "15", "i": 49005, "v": "येनाजौ निहता भूमावशेरत पुरा द्विषः । स भूमौ निहतः शेते कुरुराजः परैरयम् ।।"}, {"c": "10.9", "n": "16", "i": 49006, "v": "भयान्नमन्ति राजानो यस्य स्म शतसंघशः । स वीरशयने शेते क्रव्याद्भिः परिवारितः ।।"}, {"c": "10.9", "n": "17", "i": 49007, "v": "उपासत नृपाः पूर्वमर्थहेतोर्यमीश्वरम् । धिक्सद्यो निहतः शेते पश्य कालस्य पर्ययम् ।।"}, {"c": "10.9", "t": "संजय उवाच ।"}, {"c": "10.9", "n": "18", "i": 49008, "v": "तं शयानं नृपश्रेष्ठं ततो भरतसत्तम । अश्वत्थामा समालोक्य करुणं पर्यदेवयत् ।।"}, {"c": "10.9", "n": "19", "i": 49009, "v": "आहुस्त्वां राजशार्दूल मुख्यं सर्वधनुष्मताम् । धनाध्यक्षोपमं युद्धे शिष्यं संकर्षणस्य ह ।।"}, {"c": "10.9", "n": "20", "i": 49010, "v": "कथं विवरमद्राक्षीद्भीमसेनस्तवानघ । बलिनः कृतिनो नित्यं स च पापात्मवान्नृप ।।"}, {"c": "10.9", "n": "21", "i": 49011, "v": "कालो नूनं महाराज लोकेऽस्मिन्बलवत्तरः । पश्यामो निहतं त्वां चेद्भीमसेनेन संयुगे ।।"}, {"c": "10.9", "n": "22", "i": 49012, "v": "कथं त्वां सर्वधर्मज्ञं क्षुद्रः पापो वृकोदरः । निकृत्या हतवान्मन्दो नूनं कालो दुरत्ययः ।।"}, {"c": "10.9", "n": "23", "i": 49013, "v": "धर्मयुद्धे ह्यधर्मेण समाहूयौजसा मृधे । गदया भीमसेनेन निर्भिन्ने सक्थिनी तव ।।"}, {"c": "10.9", "n": "24", "i": 49014, "v": "अधर्मेण हतस्याजौ मृद्यमानं पदा शिरः । यदुपेक्षितवान्क्षुद्रो धिक्तमस्तु युधिष्ठिरम् ।।"}, {"c": "10.9", "n": "25", "i": 49015, "v": "युद्धेष्वपवदिष्यन्ति योधा नूनं वृकोदरम् । यावत्स्थास्यन्ति भूतानि निकृत्या ह्यसि पातितः ।।"}, {"c": "10.9", "n": "26", "i": 49016, "v": "ननु रामोऽब्रवीद्राजंस्त्वां सदा यदुनन्दनः । दुर्योधनसमो नास्ति गदया इति वीर्यवान् ।।"}, {"c": "10.9", "n": "27", "i": 49017, "v": "श्लाघते त्वां हि वार्ष्णेयो राजन्संसत्सु भारत । सुशिष्यो मम कौरव्यो गदायुद्ध इति प्रभो ।।"}, {"c": "10.9", "n": "28", "i": 49018, "v": "यां गतिं क्षत्रियस्याहुः प्रशस्तां परमर्षयः । हतस्याभिमुखस्याजौ प्राप्तस्त्वमसि तां गतिम् ।।"}, {"c": "10.9", "n": "29", "i": 49019, "v": "दुर्योधन न शोचामि त्वामहं पुरुषर्षभ । हतपुत्रां तु शोचामि गान्धारीं पितरं च ते । भिक्षुकौ विचरिष्येते शोचन्तौ पृथिवीमिमाम् ।।"}, {"c": "10.9", "n": "30", "i": 49020, "v": "धिगस्तु कृष्णं वार्ष्णेयमर्जुनं चापि दुर्मतिम् । धर्मज्ञमानिनौ यौ त्वां वध्यमानमुपेक्षताम् ।।"}, {"c": "10.9", "n": "31", "i": 49021, "v": "पाण्डवाश्चापि ते सर्वे किं वक्ष्यन्ति नराधिपान् । कथं दुर्योधनोऽस्माभिर्हत इत्यनपत्रपाः ।।"}, {"c": "10.9", "n": "32", "i": 49022, "v": "धन्यस्त्वमसि गान्धारे यस्त्वमायोधने हतः । प्रयातोऽभिमुखः शत्रून्धर्मेण पुरुषर्षभ ।।"}, {"c": "10.9", "n": "33", "i": 49023, "v": "हतपुत्रा हि गान्धारी निहतज्ञातिबान्धवा । प्रज्ञाचक्षुश्च दुर्धर्षः कां गतिं प्रतिपत्स्यते ।।"}, {"c": "10.9", "n": "34", "i": 49024, "v": "धिगस्तु कृतवर्माणं मां कृपं च महारथम् । ये वयं न गताः स्वर्गं त्वां पुरस्कृत्य पार्थिवम् ।।"}, {"c": "10.9", "n": "35", "i": 49025, "v": "दातारं सर्वकामानां रक्षितारं प्रजाहितम् । यद्वयं नानुगच्छामस्त्वां धिगस्मान्नराधमान् ।।"}, {"c": "10.9", "n": "36", "i": 49026, "v": "कृपस्य तव वीर्येण मम चैव पितुश्च मे । सभृत्यानां नरव्याघ्र रत्नवन्ति गृहाणि च ।।"}, {"c": "10.9", "n": "37", "i": 49027, "v": "भवत्प्रसादादस्माभिः समित्रैः सहबान्धवैः । अवाप्ताः क्रतवो मुख्या बहवो भूरिदक्षिणाः ।।"}, {"c": "10.9", "n": "38", "i": 49028, "v": "कुतश्चापीदृशं सार्थमुपलप्स्यामहे वयम् । यादृशेन पुरस्कृत्य त्वं गतः सर्वपार्थिवान् ।।"}, {"c": "10.9", "n": "39", "i": 49029, "v": "वयमेव त्रयो राजन्गच्छन्तं परमां गतिम् । यद्वै त्वां नानुगच्छामस्तेन तप्स्यामहे वयम् ।।"}, {"c": "10.9", "n": "40", "i": 49030, "v": "त्वत्स्वर्गहीना हीनार्थाः स्मरन्तः सुकृतस्य ते । किं नाम तद्भवेत्कर्म येन त्वानुव्रजेम वै ।।"}, {"c": "10.9", "n": "41", "i": 49031, "v": "दुःखं नूनं कुरुश्रेष्ठ चरिष्यामो महीमिमाम् । हीनानां नस्त्वया राजन्कुतः शान्तिः कुतः सुखम् ।।"}, {"c": "10.9", "n": "42", "i": 49032, "v": "गत्वैतांस्तु महाराज समेत्य त्वं महारथान् । यथाश्रेष्ठं यथाज्येष्ठं पूजयेर्वचनान्मम ।।"}, {"c": "10.9", "n": "43", "i": 49033, "v": "आचार्यं पूजयित्वा च केतुं सर्वधनुष्मताम् । हतं मयाद्य शंसेथा धृष्टद्युम्नं नराधिप ।।"}, {"c": "10.9", "n": "44", "i": 49034, "v": "परिष्वजेथा राजानं बाह्लिकं सुमहारथम् । सैन्धवं सोमदत्तं च भूरिश्रवसमेव च ।।"}, {"c": "10.9", "n": "45", "i": 49035, "v": "तथा पूर्वगतानन्यान्स्वर्गं पार्थिवसत्तमान् । अस्मद्वाक्यात्परिष्वज्य पृच्छेथास्त्वमनामयम् ।।"}, {"c": "10.9", "n": "46", "i": 49036, "v": "इत्येवमुक्त्वा राजानं भग्नसक्थमचेतसम् । अश्वत्थामा समुद्वीक्ष्य पुनर्वचनमब्रवीत् ।।"}, {"c": "10.9", "n": "47", "i": 49037, "v": "दुर्योधन जीवसि चेद्वाचं श्रोत्रसुखां शृणु । सप्त पाण्डवतः शेषा धार्तराष्ट्रास्त्रयो वयम् ।।"}, {"c": "10.9", "n": "48", "i": 49038, "v": "ते चैव भ्रातरः पञ्च वासुदेवोऽथ सात्यकिः । अहं च कृतवर्मा च कृपः शारद्वतस्तथा ।।"}, {"c": "10.9", "n": "49", "i": 49039, "v": "द्रौपदेया हताः सर्वे धृष्टद्युम्नस्य चात्मजाः । पाञ्चाला निहताः सर्वे मत्स्यशेषं च भारत ।।"}, {"c": "10.9", "n": "50", "i": 49040, "v": "कृते प्रतिकृतं पश्य हतपुत्रा हि पाण्डवाः । सौप्तिके शिबिरं तेषां हतं सनरवाहनम् ।।"}, {"c": "10.9", "n": "51", "i": 49041, "v": "मया च पापकर्मासौ धृष्टद्युम्नो महीपते । प्रविश्य शिबिरं रात्रौ पशुमारेण मारितः ।।"}, {"c": "10.9", "n": "52", "i": 49042, "v": "दुर्योधनस्तु तां वाचं निशम्य मनसः प्रियाम् । प्रतिलभ्य पुनश्चेत इदं वचनमब्रवीत् ।।"}, {"c": "10.9", "n": "53", "i": 49043, "v": "न मेऽकरोत्तद्गाङ्गेयो न कर्णो न च ते पिता । यत्त्वया कृपभोजाभ्यां सहितेनाद्य मे कृतम् ।।"}, {"c": "10.9", "n": "54", "i": 49044, "v": "स चेत्सेनापतिः क्षुद्रो हतः सार्धं शिखण्डिना । तेन मन्ये मघवता सममात्मानमद्य वै ।।"}, {"c": "10.9", "n": "55", "i": 49045, "v": "स्वस्ति प्राप्नुत भद्रं वः स्वर्गे नः संगमः पुनः । इत्येवमुक्त्वा तूष्णीं स कुरुराजो महामनाः । प्राणानुदसृजद्वीरः सुहृदां शोकमादधत् ।।"}, {"c": "10.9", "n": "56", "i": 49046, "v": "तथेति ते परिष्वक्ताः परिष्वज्य च तं नृपम् । पुनः पुनः प्रेक्षमाणाः स्वकानारुरुहू रथान् ।।"}, {"c": "10.9", "n": "57", "i": 49047, "v": "इत्येवं तव पुत्रस्य निशम्य करुणां गिरम् । प्रत्यूषकाले शोकार्तः प्राधावं नगरं प्रति ।।"}, {"c": "10.9", "n": "58", "i": 49048, "v": "तव पुत्रे गते स्वर्गं शोकार्तस्य ममानघ । ऋषिदत्तं प्रनष्टं तद्दिव्यदर्शित्वमद्य वै ।।"}, {"c": "10.9", "t": "वैशंपायन उवाच ।"}, {"c": "10.9", "n": "59", "i": 49049, "v": "इति श्रुत्वा स नृपतिः पुत्रज्ञातिवधं तदा । निःश्वस्य दीर्घमुष्णं च ततश्चिन्तापरोऽभवत् ।।"}, {"c": "10.10", "t": "वैशंपायन उवाच ।"}, {"c": "10.10", "n": "1", "i": 49050, "v": "तस्यां रात्र्यां व्यतीतायां धृष्टद्युम्नस्य सारथिः । शशंस धर्मराजाय सौप्तिके कदनं कृतम् ।।"}, {"c": "10.10", "n": "2", "i": 49051, "v": "द्रौपदेया महाराज द्रुपदस्यात्मजैः सह । प्रमत्ता निशि विश्वस्ताः स्वपन्तः शिबिरे स्वके ।।"}, {"c": "10.10", "n": "3", "i": 49052, "v": "कृतवर्मणा नृशंसेन गौतमेन कृपेण च । अश्वत्थाम्ना च पापेन हतं वः शिबिरं निशि ।।"}, {"c": "10.10", "n": "4", "i": 49053, "v": "एतैर्नरगजाश्वानां प्रासशक्तिपरश्वधैः । सहस्राणि निकृन्तद्भिर्निःशेषं ते बलं कृतम् ।।"}, {"c": "10.10", "n": "5", "i": 49054, "v": "छिद्यमानस्य महतो वनस्येव परश्वधैः । शुश्रुवे सुमहाञ्शब्दो बलस्य तव भारत ।।"}, {"c": "10.10", "n": "6", "i": 49055, "v": "अहमेकोऽवशिष्टस्तु तस्मात्सैन्यान्महीपते । मुक्तः कथंचिद्धर्मात्मन्व्यग्रस्य कृतवर्मणः ।।"}, {"c": "10.10", "n": "7", "i": 49056, "v": "तच्छ्रुत्वा वाक्यमशिवं कुन्तीपुत्रो युधिष्ठिरः । पपात मह्यां दुर्धर्षः पुत्रशोकसमन्वितः ।।"}, {"c": "10.10", "n": "8", "i": 49057, "v": "तं पतन्तमभिक्रम्य परिजग्राह सात्यकिः । भीमसेनोऽर्जुनश्चैव माद्रीपुत्रौ च पाण्डवौ ।।"}, {"c": "10.10", "n": "9", "i": 49058, "v": "लब्धचेतास्तु कौन्तेयः शोकविह्वलया गिरा । जित्वा शत्रूञ्जितः पश्चात्पर्यदेवयदातुरः ।।"}, {"c": "10.10", "n": "10", "i": 49059, "v": "दुर्विदा गतिरर्थानामपि ये दिव्यचक्षुषः । जीयमाना जयन्त्यन्ये जयमाना वयं जिताः ।।"}, {"c": "10.10", "n": "11", "i": 49060, "v": "हत्वा भ्रातॄन्वयस्यांश्च पितॄन्पुत्रान्सुहृद्गणान् । बन्धूनमात्यान्पौत्रांश्च जित्वा सर्वाञ्जिता वयम् ।।"}, {"c": "10.10", "n": "12", "i": 49061, "v": "अनर्थो ह्यर्थसंकाशस्तथार्थोऽनर्थदर्शनः । जयोऽयमजयाकारो जयस्तस्मात्पराजयः ।।"}, {"c": "10.10", "n": "13", "i": 49062, "v": "यं जित्वा तप्यते पश्चादापन्न इव दुर्मतिः । कथं मन्येत विजयं ततो जिततरः परैः ।।"}, {"c": "10.10", "n": "14", "i": 49063, "v": "येषामर्थाय पापस्य धिग्जयस्य सुहृद्वधे । निर्जितैरप्रमत्तैर्हि विजिता जितकाशिनः ।।"}, {"c": "10.10", "n": "15", "i": 49064, "v": "कर्णिनालीकदंष्ट्रस्य खड्गजिह्वस्य संयुगे । चापव्यात्तस्य रौद्रस्य ज्यातलस्वननादिनः ।।"}, {"c": "10.10", "n": "16", "i": 49065, "v": "क्रुद्धस्य नरसिंहस्य संग्रामेष्वपलायिनः । ये व्यमुच्यन्त कर्णस्य प्रमादात्त इमे हताः ।।"}, {"c": "10.10", "n": "17", "i": 49066, "v": "रथह्रदं शरवर्षोर्मिमन्तं; रत्नाचितं वाहनराजियुक्तम् । शक्त्यृष्टिमीनध्वजनागनक्रं; शरासनावर्तमहेषुफेनम् ।।"}, {"c": "10.10", "n": "18", "i": 49067, "v": "संग्रामचन्द्रोदयवेगवेलं; द्रोणार्णवं ज्यातलनेमिघोषम् । ये तेरुरुच्चावचशस्त्रनौभि;स्ते राजपुत्रा निहताः प्रमादात् ।।"}, {"c": "10.10", "n": "19", "i": 49068, "v": "न हि प्रमादात्परमोऽस्ति कश्चि;द्वधो नराणामिह जीवलोके । प्रमत्तमर्था हि नरं समन्ता;त्त्यजन्त्यनर्थाश्च समाविशन्ति ।।"}, {"c": "10.10", "n": "20", "i": 49069, "v": "ध्वजोत्तमाग्रोच्छ्रितधूमकेतुं; शरार्चिषं कोपमहासमीरम् । महाधनुर्ज्यातलनेमिघोषं; तनुत्रनानाविधशस्त्रहोमम् ।।"}, {"c": "10.10", "n": "21", "i": 49070, "v": "महाचमूकक्षवराभिपन्नं; महाहवे भीष्ममहादवाग्निम् । ये सेहुरात्तायतशस्त्रवेगं; ते राजपुत्रा निहताः प्रमादात् ।।"}, {"c": "10.10", "n": "22", "i": 49071, "v": "न हि प्रमत्तेन नरेण लभ्या; विद्या तपः श्रीर्विपुलं यशो वा । पश्याप्रमादेन निहत्य शत्रू;न्सर्वान्महेन्द्रं सुखमेधमानम् ।।"}, {"c": "10.10", "n": "23", "i": 49072, "v": "इन्द्रोपमान्पार्थिवपुत्रपौत्रा;न्पश्याविशेषेण हतान्प्रमादात् । तीर्त्वा समुद्रं वणिजः समृद्धाः; सन्नाः कुनद्यामिव हेलमानाः । अमर्षितैर्ये निहताः शयाना; निःसंशयं ते त्रिदिवं प्रपन्नाः ।।"}, {"c": "10.10", "n": "24", "i": 49073, "v": "कृष्णां नु शोचामि कथं न साध्वीं; शोकार्णवे साद्य विनङ्क्ष्यतीति । भ्रातॄंश्च पुत्रांश्च हतान्निशम्य; पाञ्चालराजं पितरं च वृद्धम् । ध्रुवं विसंज्ञा पतिता पृथिव्यां; सा शेष्यते शोककृशाङ्गयष्टिः ।।"}, {"c": "10.10", "n": "25", "i": 49074, "v": "तच्छोकजं दुःखमपारयन्ती; कथं भविष्यत्युचिता सुखानाम् । पुत्रक्षयभ्रातृवधप्रणुन्ना; प्रदह्यमानेव हुताशनेन ।।"}, {"c": "10.10", "n": "26", "i": 49075, "v": "इत्येवमार्तः परिदेवयन्स; राजा कुरूणां नकुलं बभाषे । गच्छानयैनामिह मन्दभाग्यां; समातृपक्षामिति राजपुत्रीम् ।।"}, {"c": "10.10", "n": "27", "i": 49076, "v": "माद्रीसुतस्तत्परिगृह्य वाक्यं; धर्मेण धर्मप्रतिमस्य राज्ञः । ययौ रथेनालयमाशु देव्याः; पाञ्चालराजस्य च यत्र दाराः ।।"}, {"c": "10.10", "n": "28", "i": 49077, "v": "प्रस्थाप्य माद्रीसुतमाजमीढः; शोकार्दितस्तैः सहितः सुहृद्भिः । रोरूयमाणः प्रययौ सुताना;मायोधनं भूतगणानुकीर्णम् ।।"}, {"c": "10.10", "n": "29", "i": 49078, "v": "स तत्प्रविश्याशिवमुग्ररूपं; ददर्श पुत्रान्सुहृदः सखींश्च । भूमौ शयानान्रुधिरार्द्रगात्रा;न्विभिन्नभग्नापहृतोत्तमाङ्गान् ।।"}, {"c": "10.10", "n": "30", "i": 49079, "v": "स तांस्तु दृष्ट्वा भृशमार्तरूपो; युधिष्ठिरो धर्मभृतां वरिष्ठः । उच्चैः प्रचुक्रोश च कौरवाग्र्यः; पपात चोर्व्यां सगणो विसंज्ञः ।।"}, {"c": "10.11", "t": "वैशंपायन उवाच ।"}, {"c": "10.11", "n": "1", "i": 49080, "v": "स दृष्ट्वा निहतान्संख्ये पुत्रान्भ्रातॄन्सखींस्तथा । महादुःखपरीतात्मा बभूव जनमेजय ।।"}, {"c": "10.11", "n": "2", "i": 49081, "v": "ततस्तस्य महाञ्शोकः प्रादुरासीन्महात्मनः । स्मरतः पुत्रपौत्राणां भ्रातॄणां स्वजनस्य ह ।।"}, {"c": "10.11", "n": "3", "i": 49082, "v": "तमश्रुपरिपूर्णाक्षं वेपमानमचेतसम् । सुहृदो भृशसंविग्नाः सान्त्वयां चक्रिरे तदा ।।"}, {"c": "10.11", "n": "4", "i": 49083, "v": "ततस्तस्मिन्क्षणे काल्ये रथेनादित्यवर्चसा । नकुलः कृष्णया सार्धमुपायात्परमार्तया ।।"}, {"c": "10.11", "n": "5", "i": 49084, "v": "उपप्लव्यगता सा तु श्रुत्वा सुमहदप्रियम् । तदा विनाशं पुत्राणां सर्वेषां व्यथिताभवत् ।।"}, {"c": "10.11", "n": "6", "i": 49085, "v": "कम्पमानेव कदली वातेनाभिसमीरिता । कृष्णा राजानमासाद्य शोकार्ता न्यपतद्भुवि ।।"}, {"c": "10.11", "n": "7", "i": 49086, "v": "बभूव वदनं तस्याः सहसा शोककर्शितम् । फुल्लपद्मपलाशाक्ष्यास्तमोध्वस्त इवांशुमान् ।।"}, {"c": "10.11", "n": "8", "i": 49087, "v": "ततस्तां पतितां दृष्ट्वा संरम्भी सत्यविक्रमः । बाहुभ्यां परिजग्राह समुपेत्य वृकोदरः ।।"}, {"c": "10.11", "n": "9", "i": 49088, "v": "सा समाश्वासिता तेन भीमसेनेन भामिनी । रुदती पाण्डवं कृष्णा सहभ्रातरमब्रवीत् ।।"}, {"c": "10.11", "n": "10", "i": 49089, "v": "दिष्ट्या राजंस्त्वमद्येमामखिलां भोक्ष्यसे महीम् । आत्मजान्क्षत्रधर्मेण संप्रदाय यमाय वै ।।"}, {"c": "10.11", "n": "11", "i": 49090, "v": "दिष्ट्या त्वं पार्थ कुशली मत्तमातङ्गगामिनम् । अवाप्य पृथिवीं कृत्स्नां सौभद्रं न स्मरिष्यसि ।।"}, {"c": "10.11", "n": "12", "i": 49091, "v": "आत्मजांस्तेन धर्मेण श्रुत्वा शूरान्निपातितान् । उपप्लव्ये मया सार्धं दिष्ट्या त्वं न स्मरिष्यसि ।।"}, {"c": "10.11", "n": "13", "i": 49092, "v": "प्रसुप्तानां वधं श्रुत्वा द्रौणिना पापकर्मणा । शोकस्तपति मां पार्थ हुताशन इवाशयम् ।।"}, {"c": "10.11", "n": "14", "i": 49093, "v": "तस्य पापकृतो द्रौणेर्न चेदद्य त्वया मृधे । ह्रियते सानुबन्धस्य युधि विक्रम्य जीवितम् ।।"}, {"c": "10.11", "n": "15", "i": 49094, "v": "इहैव प्रायमासिष्ये तन्निबोधत पाण्डवाः । न चेत्फलमवाप्नोति द्रौणिः पापस्य कर्मणः ।।"}, {"c": "10.11", "n": "16", "i": 49095, "v": "एवमुक्त्वा ततः कृष्णा पाण्डवं प्रत्युपाविशत् । युधिष्ठिरं याज्ञसेनी धर्मराजं यशस्विनी ।।"}, {"c": "10.11", "n": "17", "i": 49096, "v": "दृष्ट्वोपविष्टां राजर्षिः पाण्डवो महिषीं प्रियाम् । प्रत्युवाच स धर्मात्मा द्रौपदीं चारुदर्शनाम् ।।"}, {"c": "10.11", "n": "18", "i": 49097, "v": "धर्म्यं धर्मेण धर्मज्ञे प्राप्तास्ते निधनं शुभे । पुत्रास्ते भ्रातरश्चैव तान्न शोचितुमर्हसि ।।"}, {"c": "10.11", "n": "19", "i": 49098, "v": "द्रोणपुत्रः स कल्याणि वनं दूरमितो गतः । तस्य त्वं पातनं संख्ये कथं ज्ञास्यसि शोभने ।।"}, {"c": "10.11", "t": "द्रौपद्युवाच ।"}, {"c": "10.11", "n": "20", "i": 49099, "v": "द्रोणपुत्रस्य सहजो मणिः शिरसि मे श्रुतः । निहत्य संख्ये तं पापं पश्येयं मणिमाहृतम् । राजञ्शिरसि तं कृत्वा जीवेयमिति मे मतिः ।।"}, {"c": "10.11", "t": "वैशंपायन उवाच ।"}, {"c": "10.11", "n": "21", "i": 49100, "v": "इत्युक्त्वा पाण्डवं कृष्णा राजानं चारुदर्शना । भीमसेनमथाभ्येत्य कुपिता वाक्यमब्रवीत् ।।"}, {"c": "10.11", "n": "22", "i": 49101, "v": "त्रातुमर्हसि मां भीम क्षत्रधर्ममनुस्मरन् । जहि तं पापकर्माणं शम्बरं मघवानिव । न हि ते विक्रमे तुल्यः पुमानस्तीह कश्चन ।।"}, {"c": "10.11", "n": "23", "i": 49102, "v": "श्रुतं तत्सर्वलोकेषु परमव्यसने यथा । द्वीपोऽभूस्त्वं हि पार्थानां नगरे वारणावते । हिडिम्बदर्शने चैव तथा त्वमभवो गतिः ।।"}, {"c": "10.11", "n": "24", "i": 49103, "v": "तथा विराटनगरे कीचकेन भृशार्दिताम् । मामप्युद्धृतवान्कृच्छ्रात्पौलोमीं मघवानिव ।।"}, {"c": "10.11", "n": "25", "i": 49104, "v": "यथैतान्यकृथाः पार्थ महाकर्माणि वै पुरा । तथा द्रौणिममित्रघ्न विनिहत्य सुखी भव ।।"}, {"c": "10.11", "n": "26", "i": 49105, "v": "तस्या बहुविधं दुःखान्निशम्य परिदेवितम् । नामर्षयत कौन्तेयो भीमसेनो महाबलः ।।"}, {"c": "10.11", "n": "27", "i": 49106, "v": "स काञ्चनविचित्राङ्गमारुरोह महारथम् । आदाय रुचिरं चित्रं समार्गणगुणं धनुः ।।"}, {"c": "10.11", "n": "28", "i": 49107, "v": "नकुलं सारथिं कृत्वा द्रोणपुत्रवधे वृतः । विस्फार्य सशरं चापं तूर्णमश्वानचोदयत् ।।"}, {"c": "10.11", "n": "29", "i": 49108, "v": "ते हयाः पुरुषव्याघ्र चोदिता वातरंहसः । वेगेन त्वरिता जग्मुर्हरयः शीघ्रगामिनः ।।"}, {"c": "10.11", "n": "30", "i": 49109, "v": "शिबिरात्स्वाद्गृहीत्वा स रथस्य पदमच्युतः । द्रोणपुत्ररथस्याशु ययौ मार्गेण वीर्यवान् ।।"}, {"c": "10.12", "t": "वैशंपायन उवाच ।"}, {"c": "10.12", "n": "1", "i": 49110, "v": "तस्मिन्प्रयाते दुर्धर्षे यदूनामृषभस्ततः । अब्रवीत्पुण्डरीकाक्षः कुन्तीपुत्रं युधिष्ठिरम् ।।"}, {"c": "10.12", "n": "2", "i": 49111, "v": "एष पाण्डव ते भ्राता पुत्रशोकमपारयन् । जिघांसुर्द्रौणिमाक्रन्दे याति भारत भारतः ।।"}, {"c": "10.12", "n": "3", "i": 49112, "v": "भीमः प्रियस्ते सर्वेभ्यो भ्रातृभ्यो भरतर्षभ । तं कृच्छ्रगतमद्य त्वं कस्मान्नाभ्यवपद्यसे ।।"}, {"c": "10.12", "n": "4", "i": 49113, "v": "यत्तदाचष्ट पुत्राय द्रोणः परपुरंजयः । अस्त्रं ब्रह्मशिरो नाम दहेद्यत्पृथिवीमपि ।।"}, {"c": "10.12", "n": "5", "i": 49114, "v": "तन्महात्मा महाभागः केतुः सर्वधनुष्मताम् । प्रत्यपादयदाचार्यः प्रीयमाणो धनंजयम् ।।"}, {"c": "10.12", "n": "6", "i": 49115, "v": "तत्पुत्रोऽस्यैवमेवैनमन्वयाचदमर्षणः । ततः प्रोवाच पुत्राय नातिहृष्टमना इव ।।"}, {"c": "10.12", "n": "7", "i": 49116, "v": "विदितं चापलं ह्यासीदात्मजस्य महात्मनः । सर्वधर्मविदाचार्यो नान्विषत्सततं सुतम् ।।"}, {"c": "10.12", "n": "8", "i": 49117, "v": "परमापद्गतेनापि न स्म तात त्वया रणे । इदमस्त्रं प्रयोक्तव्यं मानुषेषु विशेषतः ।।"}, {"c": "10.12", "n": "9", "i": 49118, "v": "इत्युक्तवान्गुरुः पुत्रं द्रोणः पश्चादथोक्तवान् । न त्वं जातु सतां मार्गे स्थातेति पुरुषर्षभ ।।"}, {"c": "10.12", "n": "10", "i": 49119, "v": "स तदाज्ञाय दुष्टात्मा पितुर्वचनमप्रियम् । निराशः सर्वकल्याणैः शोचन्पर्यपतन्महीम् ।।"}, {"c": "10.12", "n": "11", "i": 49120, "v": "ततस्तदा कुरुश्रेष्ठ वनस्थे त्वयि भारत । अवसद्द्वारकामेत्य वृष्णिभिः परमार्चितः ।।"}, {"c": "10.12", "n": "12", "i": 49121, "v": "स कदाचित्समुद्रान्ते वसन्द्रारवतीमनु । एक एकं समागम्य मामुवाच हसन्निव ।।"}, {"c": "10.12", "n": "13", "i": 49122, "v": "यत्तदुग्रं तपः कृष्ण चरन्सत्यपराक्रमः । अगस्त्याद्भारताचार्यः प्रत्यपद्यत मे पिता ।।"}, {"c": "10.12", "n": "14", "i": 49123, "v": "अस्त्रं ब्रह्मशिरो नाम देवगन्धर्वपूजितम् । तदद्य मयि दाशार्ह यथा पितरि मे तथा ।।"}, {"c": "10.12", "n": "15", "i": 49124, "v": "अस्मत्तस्तदुपादाय दिव्यमस्त्रं यदूत्तम । ममाप्यस्त्रं प्रयच्छ त्वं चक्रं रिपुहरं रणे ।।"}, {"c": "10.12", "n": "16", "i": 49125, "v": "स राजन्प्रीयमाणेन मयाप्युक्तः कृताञ्जलिः । याचमानः प्रयत्नेन मत्तोऽस्त्रं भरतर्षभ ।।"}, {"c": "10.12", "n": "17", "i": 49126, "v": "देवदानवगन्धर्वमनुष्यपतगोरगाः । न समा मम वीर्यस्य शतांशेनापि पिण्डिताः ।।"}, {"c": "10.12", "n": "18", "i": 49127, "v": "इदं धनुरियं शक्तिरिदं चक्रमियं गदा । यद्यदिच्छसि चेदस्त्रं मत्तस्तत्तद्ददानि ते ।।"}, {"c": "10.12", "n": "19", "i": 49128, "v": "यच्छक्नोषि समुद्यन्तुं प्रयोक्तुमपि वा रणे । तद्गृहाण विनास्त्रेण यन्मे दातुमभीप्ससि ।।"}, {"c": "10.12", "n": "20", "i": 49129, "v": "स सुनाभं सहस्रारं वज्रनाभमयस्मयम् । वव्रे चक्रं महाबाहो स्पर्धमानो मया सह ।।"}, {"c": "10.12", "n": "21", "i": 49130, "v": "गृहाण चक्रमित्युक्तो मया तु तदनन्तरम् । जग्राहोपेत्य सहसा चक्रं सव्येन पाणिना । न चैतदशकत्स्थानात्संचालयितुमच्युत ।।"}, {"c": "10.12", "n": "22", "i": 49131, "v": "अथ तद्दक्षिणेनापि ग्रहीतुमुपचक्रमे । सर्वयत्नेन तेनापि गृह्णन्नेतदकल्पयत् ।।"}, {"c": "10.12", "n": "23", "i": 49132, "v": "ततः सर्वबलेनापि यच्चैतन्न शशाक सः । उद्धर्तुं वा चालयितुं द्रौणिः परमदुर्मनाः । कृत्वा यत्नं परं श्रान्तः स न्यवर्तत भारत ।।"}, {"c": "10.12", "n": "24", "i": 49133, "v": "निवृत्तमथ तं तस्मादभिप्रायाद्विचेतसम् । अहमामन्त्र्य सुस्निग्धमश्वत्थामानमब्रुवम् ।।"}, {"c": "10.12", "n": "25", "i": 49134, "v": "यः स देवमनुष्येषु प्रमाणं परमं गतः । गाण्डीवधन्वा श्वेताश्वः कपिप्रवरकेतनः ।।"}, {"c": "10.12", "n": "26", "i": 49135, "v": "यः साक्षाद्देवदेवेशं शितिकण्ठमुमापतिम् । द्वंद्वयुद्धे पराजिष्णुस्तोषयामास शंकरम् ।।"}, {"c": "10.12", "n": "27", "i": 49136, "v": "यस्मात्प्रियतरो नास्ति ममान्यः पुरुषो भुवि । नादेयं यस्य मे किंचिदपि दाराः सुतास्तथा ।।"}, {"c": "10.12", "n": "28", "i": 49137, "v": "तेनापि सुहृदा ब्रह्मन्पार्थेनाक्लिष्टकर्मणा । नोक्तपूर्वमिदं वाक्यं यत्त्वं मामभिभाषसे ।।"}, {"c": "10.12", "n": "29", "i": 49138, "v": "ब्रह्मचर्यं महद्घोरं चीर्त्वा द्वादशवार्षिकम् । हिमवत्पार्श्वमभ्येत्य यो मया तपसार्चितः ।।"}, {"c": "10.12", "n": "30", "i": 49139, "v": "समानव्रतचारिण्यां रुक्मिण्यां योऽन्वजायत । सनत्कुमारस्तेजस्वी प्रद्युम्नो नाम मे सुतः ।।"}, {"c": "10.12", "n": "31", "i": 49140, "v": "तेनाप्येतन्महद्दिव्यं चक्रमप्रतिमं मम । न प्रार्थितमभून्मूढ यदिदं प्रार्थितं त्वया ।।"}, {"c": "10.12", "n": "32", "i": 49141, "v": "रामेणातिबलेनैतन्नोक्तपूर्वं कदाचन । न गदेन न साम्बेन यदिदं प्रार्थितं त्वया ।।"}, {"c": "10.12", "n": "33", "i": 49142, "v": "द्वारकावासिभिश्चान्यैर्वृष्ण्यन्धकमहारथैः । नोक्तपूर्वमिदं जातु यदिदं प्रार्थितं त्वया ।।"}, {"c": "10.12", "n": "34", "i": 49143, "v": "भारताचार्यपुत्रः सन्मानितः सर्वयादवैः । चक्रेण रथिनां श्रेष्ठ किं नु तात युयुत्ससे ।।"}, {"c": "10.12", "n": "35", "i": 49144, "v": "एवमुक्तो मया द्रौणिर्मामिदं प्रत्युवाच ह । प्रयुज्य भवते पूजां योत्स्ये कृष्ण त्वयेत्युत ।।"}, {"c": "10.12", "n": "36", "i": 49145, "v": "ततस्ते प्रार्थितं चक्रं देवदानवपूजितम् । अजेयः स्यामिति विभो सत्यमेतद्ब्रवीमि ते ।।"}, {"c": "10.12", "n": "37", "i": 49146, "v": "त्वत्तोऽहं दुर्लभं काममनवाप्यैव केशव । प्रतियास्यामि गोविन्द शिवेनाभिवदस्व माम् ।।"}, {"c": "10.12", "n": "38", "i": 49147, "v": "एतत्सुनाभं वृष्णीनामृषभेण त्वया धृतम् । चक्रमप्रतिचक्रेण भुवि नान्योऽभिपद्यते ।।"}, {"c": "10.12", "n": "39", "i": 49148, "v": "एतावदुक्त्वा द्रौणिर्मां युग्यमश्वान्धनानि च । आदायोपययौ बालो रत्नानि विविधानि च ।।"}, {"c": "10.12", "n": "40", "i": 49149, "v": "स संरम्भी दुरात्मा च चपलः क्रूर एव च । वेद चास्त्रं ब्रह्मशिरस्तस्माद्रक्ष्यो वृकोदरः ।।"}, {"c": "10.13", "t": "वैशंपायन उवाच ।"}, {"c": "10.13", "n": "1", "i": 49150, "v": "एवमुक्त्वा युधां श्रेष्ठः सर्वयादवनन्दनः । सर्वायुधवरोपेतमारुरोह महारथम् । युक्तं परमकाम्बोजैस्तुरगैर्हेममालिभिः ।।"}, {"c": "10.13", "n": "2", "i": 49151, "v": "आदित्योदयवर्णस्य धुरं रथवरस्य तु । दक्षिणामवहत्सैन्यः सुग्रीवः सव्यतोऽवहत् । पार्ष्णिवाहौ तु तस्यास्तां मेघपुष्पबलाहकौ ।।"}, {"c": "10.13", "n": "3", "i": 49152, "v": "विश्वकर्मकृता दिव्या नानारत्नविभूषिता । उच्छ्रितेव रथे माया ध्वजयष्टिरदृश्यत ।।"}, {"c": "10.13", "n": "4", "i": 49153, "v": "वैनतेयः स्थितस्तस्यां प्रभामण्डलरश्मिवान् । तस्य सत्यवतः केतुर्भुजगारिरदृश्यत ।।"}, {"c": "10.13", "n": "5", "i": 49154, "v": "अन्वारोहद्धृषीकेशः केतुः सर्वधनुष्मताम् । अर्जुनः सत्यकर्मा च कुरुराजो युधिष्ठिरः ।।"}, {"c": "10.13", "n": "6", "i": 49155, "v": "अशोभेतां महात्मानौ दाशार्हमभितः स्थितौ । रथस्थं शार्ङ्गधन्वानमश्विनाविव वासवम् ।।"}, {"c": "10.13", "n": "7", "i": 49156, "v": "तावुपारोप्य दाशार्हः स्यन्दनं लोकपूजितम् । प्रतोदेन जवोपेतान्परमाश्वानचोदयत् ।।"}, {"c": "10.13", "n": "8", "i": 49157, "v": "ते हयाः सहसोत्पेतुर्गृहीत्वा स्यन्दनोत्तमम् । आस्थितं पाण्डवेयाभ्यां यदूनामृषभेण च ।।"}, {"c": "10.13", "n": "9", "i": 49158, "v": "वहतां शार्ङ्गधन्वानमश्वानां शीघ्रगामिनाम् । प्रादुरासीन्महाञ्शब्दः पक्षिणां पततामिव ।।"}, {"c": "10.13", "n": "10", "i": 49159, "v": "ते समार्छन्नरव्याघ्राः क्षणेन भरतर्षभ । भीमसेनं महेष्वासं समनुद्रुत्य वेगिताः ।।"}, {"c": "10.13", "n": "11", "i": 49160, "v": "क्रोधदीप्तं तु कौन्तेयं द्विषदर्थे समुद्यतम् । नाशक्नुवन्वारयितुं समेत्यापि महारथाः ।।"}, {"c": "10.13", "n": "12", "i": 49161, "v": "स तेषां प्रेक्षतामेव श्रीमतां दृढधन्विनाम् । ययौ भागिरथीकच्छं हरिभिर्भृशवेगितैः । यत्र स्म श्रूयते द्रौणिः पुत्रहन्ता महात्मनाम् ।।"}, {"c": "10.13", "n": "13", "i": 49162, "v": "स ददर्श महात्मानमुदकान्ते यशस्विनम् । कृष्णद्वैपायनं व्यासमासीनमृषिभिः सह ।।"}, {"c": "10.13", "n": "14", "i": 49163, "v": "तं चैव क्रूरकर्माणं घृताक्तं कुशचीरिणम् । रजसा ध्वस्तकेशान्तं ददर्श द्रौणिमन्तिके ।।"}, {"c": "10.13", "n": "15", "i": 49164, "v": "तमभ्यधावत्कौन्तेयः प्रगृह्य सशरं धनुः । भीमसेनो महाबाहुस्तिष्ठ तिष्ठेति चाब्रवीत् ।।"}, {"c": "10.13", "n": "16", "i": 49165, "v": "स दृष्ट्वा भीमधन्वानं प्रगृहीतशरासनम् । भ्रातरौ पृष्ठतश्चास्य जनार्दनरथे स्थितौ । व्यथितात्माभवद्द्रौणिः प्राप्तं चेदममन्यत ।।"}, {"c": "10.13", "n": "17", "i": 49166, "v": "स तद्दिव्यमदीनात्मा परमास्त्रमचिन्तयत् । जग्राह च स चैषीकां द्रौणिः सव्येन पाणिना । स तामापदमासाद्य दिव्यमस्त्रमुदीरयत् ।।"}, {"c": "10.13", "n": "18", "i": 49167, "v": "अमृष्यमाणस्ताञ्शूरान्दिव्यायुधधरान्स्थितान् । अपाण्डवायेति रुषा व्यसृजद्दारुणं वचः ।।"}, {"c": "10.13", "n": "19", "i": 49168, "v": "इत्युक्त्वा राजशार्दूल द्रोणपुत्रः प्रतापवान् । सर्वलोकप्रमोहार्थं तदस्त्रं प्रमुमोच ह ।।"}, {"c": "10.13", "n": "20", "i": 49169, "v": "ततस्तस्यामिषीकायां पावकः समजायत । प्रधक्ष्यन्निव लोकांस्त्रीन्कालान्तकयमोपमः ।।"}, {"c": "10.14", "t": "वैशंपायन उवाच ।"}, {"c": "10.14", "n": "1", "i": 49170, "v": "इङ्गितेनैव दाशार्हस्तमभिप्रायमादितः । द्रौणेर्बुद्ध्वा महाबाहुरर्जुनं प्रत्यभाषत ।।"}, {"c": "10.14", "n": "2", "i": 49171, "v": "अर्जुनार्जुन यद्दिव्यमस्त्रं ते हृदि वर्तते । द्रोणोपदिष्टं तस्यायं कालः संप्रति पाण्डव ।।"}, {"c": "10.14", "n": "3", "i": 49172, "v": "भ्रातॄणामात्मनश्चैव परित्राणाय भारत । विसृजैतत्त्वमप्याजावस्त्रमस्त्रनिवारणम् ।।"}, {"c": "10.14", "n": "4", "i": 49173, "v": "केशवेनैवमुक्तस्तु पाण्डवः परवीरहा । अवातरद्रथात्तूर्णं प्रगृह्य सशरं धनुः ।।"}, {"c": "10.14", "n": "5", "i": 49174, "v": "पूर्वमाचार्यपुत्राय ततोऽनन्तरमात्मने । भ्रातृभ्यश्चैव सर्वेभ्यः स्वस्तीत्युक्त्वा परंतपः ।।"}, {"c": "10.14", "n": "6", "i": 49175, "v": "देवताभ्यो नमस्कृत्य गुरुभ्यश्चैव सर्वशः । उत्ससर्ज शिवं ध्यायन्नस्त्रमस्त्रेण शाम्यताम् ।।"}, {"c": "10.14", "n": "7", "i": 49176, "v": "ततस्तदस्त्रं सहसा सृष्टं गाण्डीवधन्वना । प्रजज्वाल महार्चिष्मद्युगान्तानलसंनिभम् ।।"}, {"c": "10.14", "n": "8", "i": 49177, "v": "तथैव द्रोणपुत्रस्य तदस्त्रं तिग्मतेजसः । प्रजज्वाल महाज्वालं तेजोमण्डलसंवृतम् ।।"}, {"c": "10.14", "n": "9", "i": 49178, "v": "निर्घाता बहवश्चासन्पेतुरुल्काः सहस्रशः । महद्भयं च भूतानां सर्वेषां समजायत ।।"}, {"c": "10.14", "n": "10", "i": 49179, "v": "सशब्दमभवद्व्योम ज्वालामालाकुलं भृशम् । चचाल च मही कृत्स्ना सपर्वतवनद्रुमा ।।"}, {"c": "10.14", "n": "11", "i": 49180, "v": "ते अस्त्रे तेजसा लोकांस्तापयन्ती व्यवस्थिते । महर्षी सहितौ तत्र दर्शयामासतुस्तदा ।।"}, {"c": "10.14", "n": "12", "i": 49181, "v": "नारदः स च धर्मात्मा भरतानां पितामहः । उभौ शमयितुं वीरौ भारद्वाजधनंजयौ ।।"}, {"c": "10.14", "n": "13", "i": 49182, "v": "तौ मुनी सर्वधर्मज्ञौ सर्वभूतहितैषिणौ । दीप्तयोरस्त्रयोर्मध्ये स्थितौ परमतेजसौ ।।"}, {"c": "10.14", "n": "14", "i": 49183, "v": "तदन्तरमनाधृष्यावुपगम्य यशस्विनौ । आस्तामृषिवरौ तत्र ज्वलिताविव पावकौ ।।"}, {"c": "10.14", "n": "15", "i": 49184, "v": "प्राणभृद्भिरनाधृष्यौ देवदानवसंमतौ । अस्त्रतेजः शमयितुं लोकानां हितकाम्यया ।।"}, {"c": "10.14", "t": "ऋषी ऊचतुः ।"}, {"c": "10.14", "n": "16", "i": 49185, "v": "नानाशस्त्रविदः पूर्वे येऽप्यतीता महारथाः । नैतदस्त्रं मनुष्येषु तैः प्रयुक्तं कथंचन ।।"}, {"c": "10.15", "t": "वैशंपायन उवाच ।"}, {"c": "10.15", "n": "1", "i": 49186, "v": "दृष्ट्वैव नरशार्दूलस्तावग्निसमतेजसौ । संजहार शरं दिव्यं त्वरमाणो धनंजयः ।।"}, {"c": "10.15", "n": "2", "i": 49187, "v": "उवाच वदतां श्रेष्ठस्तावृषी प्राञ्जलिस्तदा । प्रयुक्तमस्त्रमस्त्रेण शाम्यतामिति वै मया ।।"}, {"c": "10.15", "n": "3", "i": 49188, "v": "संहृते परमास्त्रेऽस्मिन्सर्वानस्मानशेषतः । पापकर्मा ध्रुवं द्रौणिः प्रधक्ष्यत्यस्त्रतेजसा ।।"}, {"c": "10.15", "n": "4", "i": 49189, "v": "अत्र यद्धितमस्माकं लोकानां चैव सर्वथा । भवन्तौ देवसंकाशौ तथा संहर्तुमर्हतः ।।"}, {"c": "10.15", "n": "5", "i": 49190, "v": "इत्युक्त्वा संजहारास्त्रं पुनरेव धनंजयः । संहारो दुष्करस्तस्य देवैरपि हि संयुगे ।।"}, {"c": "10.15", "n": "6", "i": 49191, "v": "विसृष्टस्य रणे तस्य परमास्त्रस्य संग्रहे । न शक्तः पाण्डवादन्यः साक्षादपि शतक्रतुः ।।"}, {"c": "10.15", "n": "7", "i": 49192, "v": "ब्रह्मतेजोभवं तद्धि विसृष्टमकृतात्मना । न शक्यमावर्तयितुं ब्रह्मचारिव्रतादृते ।।"}, {"c": "10.15", "n": "8", "i": 49193, "v": "अचीर्णब्रह्मचर्यो यः सृष्ट्वावर्तयते पुनः । तदस्त्रं सानुबन्धस्य मूर्धानं तस्य कृन्तति ।।"}, {"c": "10.15", "n": "9", "i": 49194, "v": "ब्रह्मचारी व्रती चापि दुरवापमवाप्य तत् । परमव्यसनार्तोऽपि नार्जुनोऽस्त्रं व्यमुञ्चत ।।"}, {"c": "10.15", "n": "10", "i": 49195, "v": "सत्यव्रतधरः शूरो ब्रह्मचारी च पाण्डवः । गुरुवर्ती च तेनास्त्रं संजहारार्जुनः पुनः ।।"}, {"c": "10.15", "n": "11", "i": 49196, "v": "द्रौणिरप्यथ संप्रेक्ष्य तावृषी पुरतः स्थितौ । न शशाक पुनर्घोरमस्त्रं संहर्तुमाहवे ।।"}, {"c": "10.15", "n": "12", "i": 49197, "v": "अशक्तः प्रतिसंहारे परमास्त्रस्य संयुगे । द्रौणिर्दीनमना राजन्द्वैपायनमभाषत ।।"}, {"c": "10.15", "n": "13", "i": 49198, "v": "उत्तमव्यसनार्तेन प्राणत्राणमभीप्सुना । मयैतदस्त्रमुत्सृष्टं भीमसेनभयान्मुने ।।"}, {"c": "10.15", "n": "14", "i": 49199, "v": "अधर्मश्च कृतोऽनेन धार्तराष्ट्रं जिघांसता । मिथ्याचारेण भगवन्भीमसेनेन संयुगे ।।"}, {"c": "10.15", "n": "15", "i": 49200, "v": "अतः सृष्टमिदं ब्रह्मन्मयास्त्रमकृतात्मना । तस्य भूयोऽद्य संहारं कर्तुं नाहमिहोत्सहे ।।"}, {"c": "10.15", "n": "16", "i": 49201, "v": "विसृष्टं हि मया दिव्यमेतदस्त्रं दुरासदम् । अपाण्डवायेति मुने वह्नितेजोऽनुमन्त्र्य वै ।।"}, {"c": "10.15", "n": "17", "i": 49202, "v": "तदिदं पाण्डवेयानामन्तकायाभिसंहितम् । अद्य पाण्डुसुतान्सर्वाञ्जीविताद्भ्रंशयिष्यति ।।"}, {"c": "10.15", "n": "18", "i": 49203, "v": "कृतं पापमिदं ब्रह्मन्रोषाविष्टेन चेतसा । वधमाशास्य पार्थानां मयास्त्रं सृजता रणे ।।"}, {"c": "10.15", "t": "व्यास उवाच ।"}, {"c": "10.15", "n": "19", "i": 49204, "v": "अस्त्रं ब्रह्मशिरस्तात विद्वान्पार्थो धनंजयः । उत्सृष्टवान्न रोषेण न वधाय तवाहवे ।।"}, {"c": "10.15", "n": "20", "i": 49205, "v": "अस्त्रमस्त्रेण तु रणे तव संशमयिष्यता । विसृष्टमर्जुनेनेदं पुनश्च प्रतिसंहृतम् ।।"}, {"c": "10.15", "n": "21", "i": 49206, "v": "ब्रह्मास्त्रमप्यवाप्यैतदुपदेशात्पितुस्तव । क्षत्रधर्मान्महाबाहुर्नाकम्पत धनंजयः ।।"}, {"c": "10.15", "n": "22", "i": 49207, "v": "एवं धृतिमतः साधोः सर्वास्त्रविदुषः सतः । सभ्रातृबन्धोः कस्मात्त्वं वधमस्य चिकीर्षसि ।।"}, {"c": "10.15", "n": "23", "i": 49208, "v": "अस्त्रं ब्रह्मशिरो यत्र परमास्त्रेण वध्यते । समा द्वादश पर्जन्यस्तद्राष्ट्रं नाभिवर्षति ।।"}, {"c": "10.15", "n": "24", "i": 49209, "v": "एतदर्थं महाबाहुः शक्तिमानपि पाण्डवः । न विहन्त्येतदस्त्रं ते प्रजाहितचिकीर्षया ।।"}, {"c": "10.15", "n": "25", "i": 49210, "v": "पाण्डवास्त्वं च राष्ट्रं च सदा संरक्ष्यमेव नः । तस्मात्संहर दिव्यं त्वमस्त्रमेतन्महाभुज ।।"}, {"c": "10.15", "n": "26", "i": 49211, "v": "अरोषस्तव चैवास्तु पार्थाः सन्तु निरामयाः । न ह्यधर्मेण राजर्षिः पाण्डवो जेतुमिच्छति ।।"}, {"c": "10.15", "n": "27", "i": 49212, "v": "मणिं चैतं प्रयच्छैभ्यो यस्ते शिरसि तिष्ठति । एतदादाय ते प्राणान्प्रतिदास्यन्ति पाण्डवाः ।।"}, {"c": "10.15", "t": "द्रौणिरुवाच ।"}, {"c": "10.15", "n": "28", "i": 49213, "v": "पाण्डवैर्यानि रत्नानि यच्चान्यत्कौरवैर्धनम् । अवाप्तानीह तेभ्योऽयं मणिर्मम विशिष्यते ।।"}, {"c": "10.15", "n": "29", "i": 49214, "v": "यमाबध्य भयं नास्ति शस्त्रव्याधिक्षुधाश्रयम् । देवेभ्यो दानवेभ्यो वा नागेभ्यो वा कथंचन ।।"}, {"c": "10.15", "n": "30", "i": 49215, "v": "न च रक्षोगणभयं न तस्करभयं तथा । एवंवीर्यो मणिरयं न मे त्याज्यः कथंचन ।।"}, {"c": "10.15", "n": "31", "i": 49216, "v": "यत्तु मे भगवानाह तन्मे कार्यमनन्तरम् । अयं मणिरयं चाहमिषीका निपतिष्यति । गर्भेषु पाण्डवेयानाममोघं चैतदुद्यतम् ।।"}, {"c": "10.15", "t": "व्यास उवाच ।"}, {"c": "10.15", "n": "32", "i": 49217, "v": "एवं कुरु न चान्या ते बुद्धिः कार्या कदाचन । गर्भेषु पाण्डवेयानां विसृज्यैतदुपारम ।।"}, {"c": "10.15", "t": "वैशंपायन उवाच ।"}, {"c": "10.15", "n": "33", "i": 49218, "v": "ततः परममस्त्रं तदश्वत्थामा भृशातुरः । द्वैपायनवचः श्रुत्वा गर्भेषु प्रमुमोच ह ।।"}, {"c": "10.16", "t": "वैशंपायन उवाच ।"}, {"c": "10.16", "n": "1", "i": 49219, "v": "तदाज्ञाय हृषीकेशो विसृष्टं पापकर्मणा । हृष्यमाण इदं वाक्यं द्रौणिं प्रत्यब्रवीत्तदा ।।"}, {"c": "10.16", "n": "2", "i": 49220, "v": "विराटस्य सुतां पूर्वं स्नुषां गाण्डीवधन्वनः । उपप्लव्यगतां दृष्ट्वा व्रतवान्ब्राह्मणोऽब्रवीत् ।।"}, {"c": "10.16", "n": "3", "i": 49221, "v": "परिक्षीणेषु कुरुषु पुत्रस्तव जनिष्यति । एतदस्य परिक्षित्त्वं गर्भस्थस्य भविष्यति ।।"}, {"c": "10.16", "n": "4", "i": 49222, "v": "तस्य तद्वचनं साधोः सत्यमेव भविष्यति । परिक्षिद्भविता ह्येषां पुनर्वंशकरः सुतः ।।"}, {"c": "10.16", "n": "5", "i": 49223, "v": "एवं ब्रुवाणं गोविन्दं सात्वतप्रवरं तदा । द्रौणिः परमसंरब्धः प्रत्युवाचेदमुत्तरम् ।।"}, {"c": "10.16", "n": "6", "i": 49224, "v": "नैतदेवं यथात्थ त्वं पक्षपातेन केशव । वचनं पुण्डरीकाक्ष न च मद्वाक्यमन्यथा ।।"}, {"c": "10.16", "n": "7", "i": 49225, "v": "पतिष्यत्येतदस्त्रं हि गर्भे तस्या मयोद्यतम् । विराटदुहितुः कृष्ण यां त्वं रक्षितुमिच्छसि ।।"}, {"c": "10.16", "t": "वासुदेव उवाच ।"}, {"c": "10.16", "n": "8", "i": 49226, "v": "अमोघः परमास्त्रस्य पातस्तस्य भविष्यति । स तु गर्भो मृतो जातो दीर्घमायुरवाप्स्यति ।।"}, {"c": "10.16", "n": "9", "i": 49227, "v": "त्वां तु कापुरुषं पापं विदुः सर्वे मनीषिणः । असकृत्पापकर्माणं बालजीवितघातकम् ।।"}, {"c": "10.16", "n": "10", "i": 49228, "v": "तस्मात्त्वमस्य पापस्य कर्मणः फलमाप्नुहि । त्रीणि वर्षसहस्राणि चरिष्यसि महीमिमाम् । अप्राप्नुवन्क्वचित्कांचित्संविदं जातु केनचित् ।।"}, {"c": "10.16", "n": "11", "i": 49229, "v": "निर्जनानसहायस्त्वं देशान्प्रविचरिष्यसि । भवित्री न हि ते क्षुद्र जनमध्येषु संस्थितिः ।।"}, {"c": "10.16", "n": "12", "i": 49230, "v": "पूयशोणितगन्धी च दुर्गकान्तारसंश्रयः । विचरिष्यसि पापात्मन्सर्वव्याधिसमन्वितः ।।"}, {"c": "10.16", "n": "13", "i": 49231, "v": "वयः प्राप्य परिक्षित्तु वेदव्रतमवाप्य च । कृपाच्छारद्वताद्वीरः सर्वास्त्राण्युपलप्स्यते ।।"}, {"c": "10.16", "n": "14", "i": 49232, "v": "विदित्वा परमास्त्राणि क्षत्रधर्मव्रते स्थितः । षष्टिं वर्षाणि धर्मात्मा वसुधां पालयिष्यति ।।"}, {"c": "10.16", "n": "15", "i": 49233, "v": "इतश्चोर्ध्वं महाबाहुः कुरुराजो भविष्यति । परिक्षिन्नाम नृपतिर्मिषतस्ते सुदुर्मते । पश्य मे तपसो वीर्यं सत्यस्य च नराधम ।।"}, {"c": "10.16", "t": "व्यास उवाच ।"}, {"c": "10.16", "n": "16", "i": 49234, "v": "यस्मादनादृत्य कृतं त्वयास्मान्कर्म दारुणम् । ब्राह्मणस्य सतश्चैव यस्मात्ते वृत्तमीदृशम् ।।"}, {"c": "10.16", "n": "17", "i": 49235, "v": "तस्माद्यद्देवकीपुत्र उक्तवानुत्तमं वचः । असंशयं ते तद्भावि क्षुद्रकर्मन्व्रजाश्वितः ।।"}, {"c": "10.16", "t": "अश्वत्थामोवाच ।"}, {"c": "10.16", "n": "18", "i": 49236, "v": "सहैव भवता ब्रह्मन्स्थास्यामि पुरुषेष्वहम् । सत्यवागस्तु भगवानयं च पुरुषोत्तमः ।।"}, {"c": "10.16", "t": "वैशंपायन उवाच ।"}, {"c": "10.16", "n": "19", "i": 49237, "v": "प्रदायाथ मणिं द्रौणिः पाण्डवानां महात्मनाम् । जगाम विमनास्तेषां सर्वेषां पश्यतां वनम् ।।"}, {"c": "10.16", "n": "20", "i": 49238, "v": "पाण्डवाश्चापि गोविन्दं पुरस्कृत्य हतद्विषः । कृष्णद्वैपायनं चैव नारदं च महामुनिम् ।।"}, {"c": "10.16", "n": "21", "i": 49239, "v": "द्रोणपुत्रस्य सहजं मणिमादाय सत्वराः । द्रौपदीमभ्यधावन्त प्रायोपेतां मनस्विनीम् ।।"}, {"c": "10.16", "n": "22", "i": 49240, "v": "ततस्ते पुरुषव्याघ्राः सदश्वैरनिलोपमैः । अभ्ययुः सहदाशार्हाः शिबिरं पुनरेव ह ।।"}, {"c": "10.16", "n": "23", "i": 49241, "v": "अवतीर्य रथाभ्यां तु त्वरमाणा महारथाः । ददृशुर्द्रौपदीं कृष्णामार्तामार्ततराः स्वयम् ।।"}, {"c": "10.16", "n": "24", "i": 49242, "v": "तामुपेत्य निरानन्दां दुःखशोकसमन्विताम् । परिवार्य व्यतिष्ठन्त पाण्डवाः सहकेशवाः ।।"}, {"c": "10.16", "n": "25", "i": 49243, "v": "ततो राज्ञाभ्यनुज्ञातो भीमसेनो महाबलः । प्रददौ तु मणिं दिव्यं वचनं चेदमब्रवीत् ।।"}, {"c": "10.16", "n": "26", "i": 49244, "v": "अयं भद्रे तव मणिः पुत्रहन्ता जितः स ते । उत्तिष्ठ शोकमुत्सृज्य क्षत्रधर्ममनुस्मर ।।"}, {"c": "10.16", "n": "27", "i": 49245, "v": "प्रयाणे वासुदेवस्य शमार्थमसितेक्षणे । यान्युक्तानि त्वया भीरु वाक्यानि मधुघातिनः ।।"}, {"c": "10.16", "n": "28", "i": 49246, "v": "नैव मे पतयः सन्ति न पुत्रा भ्रातरो न च । नैव त्वमपि गोविन्द शममिच्छति राजनि ।।"}, {"c": "10.16", "n": "29", "i": 49247, "v": "उक्तवत्यसि धीराणि वाक्यानि पुरुषोत्तमम् । क्षत्रधर्मानुरूपाणि तानि संस्मर्तुमर्हसि ।।"}, {"c": "10.16", "n": "30", "i": 49248, "v": "हतो दुर्योधनः पापो राज्यस्य परिपन्थकः । दुःशासनस्य रुधिरं पीतं विस्फुरतो मया ।।"}, {"c": "10.16", "n": "31", "i": 49249, "v": "वैरस्य गतमानृण्यं न स्म वाच्या विवक्षताम् । जित्वा मुक्तो द्रोणपुत्रो ब्राह्मण्याद्गौरवेण च ।।"}, {"c": "10.16", "n": "32", "i": 49250, "v": "यशोऽस्य पातितं देवि शरीरं त्ववशेषितम् । वियोजितश्च मणिना न्यासितश्चायुधं भुवि ।।"}, {"c": "10.16", "t": "द्रौपद्युवाच ।"}, {"c": "10.16", "n": "33", "i": 49251, "v": "केवलानृण्यमाप्तास्मि गुरुपुत्रो गुरुर्मम । शिरस्येतं मणिं राजा प्रतिबध्नातु भारत ।।"}, {"c": "10.16", "t": "वैशंपायन उवाच ।"}, {"c": "10.16", "n": "34", "i": 49252, "v": "तं गृहीत्वा ततो राजा शिरस्येवाकरोत्तदा । गुरोरुच्छिष्टमित्येव द्रौपद्या वचनादपि ।।"}, {"c": "10.16", "n": "35", "i": 49253, "v": "ततो दिव्यं मणिवरं शिरसा धारयन्प्रभुः । शुशुभे स महाराजः सचन्द्र इव पर्वतः ।।"}, {"c": "10.16", "n": "36", "i": 49254, "v": "उत्तस्थौ पुत्रशोकार्ता ततः कृष्णा मनस्विनी । कृष्णं चापि महाबाहुं पर्यपृच्छत धर्मराट् ।।"}, {"c": "10.17", "t": "वैशंपायन उवाच ।"}, {"c": "10.17", "n": "1", "i": 49255, "v": "हतेषु सर्वसैन्येषु सौप्तिके तै रथैस्त्रिभिः । शोचन्युधिष्ठिरो राजा दाशार्हमिदमब्रवीत् ।।"}, {"c": "10.17", "n": "2", "i": 49256, "v": "कथं नु कृष्ण पापेन क्षुद्रेणाक्लिष्टकर्मणा । द्रौणिना निहताः सर्वे मम पुत्रा महारथाः ।।"}, {"c": "10.17", "n": "3", "i": 49257, "v": "तथा कृतास्त्रा विक्रान्ताः सहस्रशतयोधिनः । द्रुपदस्यात्मजाश्चैव द्रोणपुत्रेण पातिताः ।।"}, {"c": "10.17", "n": "4", "i": 49258, "v": "यस्य द्रोणो महेष्वासो न प्रादादाहवे मुखम् । तं जघ्ने रथिनां श्रेष्ठं धृष्टद्युम्नं कथं नु सः ।।"}, {"c": "10.17", "n": "5", "i": 49259, "v": "किं नु तेन कृतं कर्म तथायुक्तं नरर्षभ । यदेकः शिबिरं सर्वमवधीन्नो गुरोः सुतः ।।"}, {"c": "10.17", "t": "वासुदेव उवाच ।"}, {"c": "10.17", "n": "6", "i": 49260, "v": "नूनं स देवदेवानामीश्वरेश्वरमव्ययम् । जगाम शरणं द्रौणिरेकस्तेनावधीद्बहून् ।।"}, {"c": "10.17", "n": "7", "i": 49261, "v": "प्रसन्नो हि महादेवो दद्यादमरतामपि । वीर्यं च गिरिशो दद्याद्येनेन्द्रमपि शातयेत् ।।"}, {"c": "10.17", "n": "8", "i": 49262, "v": "वेदाहं हि महादेवं तत्त्वेन भरतर्षभ । यानि चास्य पुराणानि कर्माणि विविधान्युत ।।"}, {"c": "10.17", "n": "9", "i": 49263, "v": "आदिरेष हि भूतानां मध्यमन्तश्च भारत । विचेष्टते जगच्चेदं सर्वमस्यैव कर्मणा ।।"}, {"c": "10.17", "n": "10", "i": 49264, "v": "एवं सिसृक्षुर्भूतानि ददर्श प्रथमं विभुः । पितामहोऽब्रवीच्चैनं भूतानि सृज माचिरम् ।।"}, {"c": "10.17", "n": "11", "i": 49265, "v": "हरिकेशस्तथेत्युक्त्वा भूतानां दोषदर्शिवान् । दीर्घकालं तपस्तेपे मग्नोऽम्भसि महातपाः ।।"}, {"c": "10.17", "n": "12", "i": 49266, "v": "सुमहान्तं ततः कालं प्रतीक्ष्यैनं पितामहः । स्रष्टारं सर्वभूतानां ससर्ज मनसापरम् ।।"}, {"c": "10.17", "n": "13", "i": 49267, "v": "सोऽब्रवीत्पितरं दृष्ट्वा गिरिशं मग्नमम्भसि । यदि मे नाग्रजस्त्वन्यस्ततः स्रक्ष्याम्यहं प्रजाः ।।"}, {"c": "10.17", "n": "14", "i": 49268, "v": "तमब्रवीत्पिता नास्ति त्वदन्यः पुरुषोऽग्रजः । स्थाणुरेष जले मग्नो विस्रब्धः कुरु वै कृतिम् ।।"}, {"c": "10.17", "n": "15", "i": 49269, "v": "स भूतान्यसृजत्सप्त दक्षादींस्तु प्रजापतीन् । यैरिमं व्यकरोत्सर्वं भूतग्रामं चतुर्विधम् ।।"}, {"c": "10.17", "n": "16", "i": 49270, "v": "ताः सृष्टमात्राः क्षुधिताः प्रजाः सर्वाः प्रजापतिम् । बिभक्षयिषवो राजन्सहसा प्राद्रवंस्तदा ।।"}, {"c": "10.17", "n": "17", "i": 49271, "v": "स भक्ष्यमाणस्त्राणार्थी पितामहमुपाद्रवत् । आभ्यो मां भगवान्पातु वृत्तिरासां विधीयताम् ।।"}, {"c": "10.17", "n": "18", "i": 49272, "v": "ततस्ताभ्यो ददावन्नमोषधीः स्थावराणि च । जङ्गमानि च भूतानि दुर्बलानि बलीयसाम् ।।"}, {"c": "10.17", "n": "19", "i": 49273, "v": "विहितान्नाः प्रजास्तास्तु जग्मुस्तुष्टा यथागतम् । ततो ववृधिरे राजन्प्रीतिमत्यः स्वयोनिषु ।।"}, {"c": "10.17", "n": "20", "i": 49274, "v": "भूतग्रामे विवृद्धे तु तुष्टे लोकगुरावपि । उदतिष्ठज्जलाज्ज्येष्ठः प्रजाश्चेमा ददर्श सः ।।"}, {"c": "10.17", "n": "21", "i": 49275, "v": "बहुरूपाः प्रजा दृष्ट्वा विवृद्धाः स्वेन तेजसा । चुक्रोध भगवान्रुद्रो लिङ्गं स्वं चाप्यविध्यत ।।"}, {"c": "10.17", "n": "22", "i": 49276, "v": "तत्प्रविद्धं तदा भूमौ तथैव प्रत्यतिष्ठत । तमुवाचाव्ययो ब्रह्मा वचोभिः शमयन्निव ।।"}, {"c": "10.17", "n": "23", "i": 49277, "v": "किं कृतं सलिले शर्व चिरकालं स्थितेन ते । किमर्थं चैतदुत्पाट्य भूमौ लिङ्गं प्रवेरितम् ।।"}, {"c": "10.17", "n": "24", "i": 49278, "v": "सोऽब्रवीज्जातसंरम्भस्तदा लोकगुरुर्गुरुम् । प्रजाः सृष्टाः परेणेमाः किं करिष्याम्यनेन वै ।।"}, {"c": "10.17", "n": "25", "i": 49279, "v": "तपसाधिगतं चान्नं प्रजार्थं मे पितामह । ओषध्यः परिवर्तेरन्यथैव सततं प्रजाः ।।"}, {"c": "10.17", "n": "26", "i": 49280, "v": "एवमुक्त्वा तु संक्रुद्धो जगाम विमना भवः । गिरेर्मुञ्जवतः पादं तपस्तप्तुं महातपाः ।।"}, {"c": "10.18", "t": "वासुदेव उवाच ।"}, {"c": "10.18", "n": "1", "i": 49281, "v": "ततो देवयुगेऽतीते देवा वै समकल्पयन् । यज्ञं वेदप्रमाणेन विधिवद्यष्टुमीप्सवः ।।"}, {"c": "10.18", "n": "2", "i": 49282, "v": "कल्पयामासुरव्यग्रा देशान्यज्ञोचितांस्ततः । भागार्हा देवताश्चैव यज्ञियं द्रव्यमेव च ।।"}, {"c": "10.18", "n": "3", "i": 49283, "v": "ता वै रुद्रमजानन्त्यो याथातथ्येन देवताः । नाकल्पयन्त देवस्य स्थाणोर्भागं नराधिप ।।"}, {"c": "10.18", "n": "4", "i": 49284, "v": "सोऽकल्प्यमाने भागे तु कृत्तिवासा मखेऽमरैः । तरसा भागमन्विच्छन्धनुरादौ ससर्ज ह ।।"}, {"c": "10.18", "n": "5", "i": 49285, "v": "लोकयज्ञः क्रियायज्ञो गृहयज्ञः सनातनः । पञ्चभूतमयो यज्ञो नृयज्ञश्चैव पञ्चमः ।।"}, {"c": "10.18", "n": "6", "i": 49286, "v": "लोकयज्ञेन यज्ञैषी कपर्दी विदधे धनुः । धनुः सृष्टमभूत्तस्य पञ्चकिष्कुप्रमाणतः ।।"}, {"c": "10.18", "n": "7", "i": 49287, "v": "वषट्कारोऽभवज्ज्या तु धनुषस्तस्य भारत । यज्ञाङ्गानि च चत्वारि तस्य संहननेऽभवन् ।।"}, {"c": "10.18", "n": "8", "i": 49288, "v": "ततः क्रुद्धो महादेवस्तदुपादाय कार्मुकम् । आजगामाथ तत्रैव यत्र देवाः समीजिरे ।।"}, {"c": "10.18", "n": "9", "i": 49289, "v": "तमात्तकार्मुकं दृष्ट्वा ब्रह्मचारिणमव्ययम् । विव्यथे पृथिवी देवी पर्वताश्च चकम्पिरे ।।"}, {"c": "10.18", "n": "10", "i": 49290, "v": "न ववौ पवनश्चैव नाग्निर्जज्वाल चैधितः । व्यभ्रमच्चापि संविग्नं दिवि नक्षत्रमण्डलम् ।।"}, {"c": "10.18", "n": "11", "i": 49291, "v": "न बभौ भास्करश्चापि सोमः श्रीमुक्तमण्डलः । तिमिरेणाकुलं सर्वमाकाशं चाभवद्वृतम् ।।"}, {"c": "10.18", "n": "12", "i": 49292, "v": "अभिभूतास्ततो देवा विषयान्न प्रजज्ञिरे । न प्रत्यभाच्च यज्ञस्तान्वेदा बभ्रंशिरे तदा ।।"}, {"c": "10.18", "n": "13", "i": 49293, "v": "ततः स यज्ञं रौद्रेण विव्याध हृदि पत्रिणा । अपक्रान्तस्ततो यज्ञो मृगो भूत्वा सपावकः ।।"}, {"c": "10.18", "n": "14", "i": 49294, "v": "स तु तेनैव रूपेण दिवं प्राप्य व्यरोचत । अन्वीयमानो रुद्रेण युधिष्ठिर नभस्तले ।।"}, {"c": "10.18", "n": "15", "i": 49295, "v": "अपक्रान्ते ततो यज्ञे संज्ञा न प्रत्यभात्सुरान् । नष्टसंज्ञेषु देवेषु न प्रज्ञायत किंचन ।।"}, {"c": "10.18", "n": "16", "i": 49296, "v": "त्र्यम्बकः सवितुर्बाहू भगस्य नयने तथा । पूष्णश्च दशनान्क्रुद्धो धनुष्कोट्या व्यशातयत् ।।"}, {"c": "10.18", "n": "17", "i": 49297, "v": "प्राद्रवन्त ततो देवा यज्ञाङ्गानि च सर्वशः । केचित्तत्रैव घूर्णन्तो गतासव इवाभवन् ।।"}, {"c": "10.18", "n": "18", "i": 49298, "v": "स तु विद्राव्य तत्सर्वं शितिकण्ठोऽवहस्य च । अवष्टभ्य धनुष्कोटिं रुरोध विबुधांस्ततः ।।"}, {"c": "10.18", "n": "19", "i": 49299, "v": "ततो वागमरैरुक्ता ज्यां तस्य धनुषोऽच्छिनत् । अथ तत्सहसा राजंश्छिन्नज्यं विस्फुरद्धनुः ।।"}, {"c": "10.18", "n": "20", "i": 49300, "v": "ततो विधनुषं देवा देवश्रेष्ठमुपागमन् । शरणं सह यज्ञेन प्रसादं चाकरोत्प्रभुः ।।"}, {"c": "10.18", "n": "21", "i": 49301, "v": "ततः प्रसन्नो भगवान्प्रास्यत्कोपं जलाशये । स जलं पावको भूत्वा शोषयत्यनिशं प्रभो ।।"}, {"c": "10.18", "n": "22", "i": 49302, "v": "भगस्य नयने चैव बाहू च सवितुस्तथा । प्रादात्पूष्णश्च दशनान्पुनर्यज्ञं च पाण्डव ।।"}, {"c": "10.18", "n": "23", "i": 49303, "v": "ततः सर्वमिदं स्वस्थं बभूव पुनरेव ह । सर्वाणि च हवींष्यस्य देवा भागमकल्पयन् ।।"}, {"c": "10.18", "n": "24", "i": 49304, "v": "तस्मिन्क्रुद्धेऽभवत्सर्वमस्वस्थं भुवनं विभो । प्रसन्ने च पुनः स्वस्थं स प्रसन्नोऽस्य वीर्यवान् ।।"}, {"c": "10.18", "n": "25", "i": 49305, "v": "ततस्ते निहताः सर्वे तव पुत्रा महारथाः । अन्ये च बहवः शूराः पाञ्चालाश्च सहानुगाः ।।"}, {"c": "10.18", "n": "26", "i": 49306, "v": "न तन्मनसि कर्तव्यं न हि तद्द्रौणिना कृतम् । महादेवप्रसादः स कुरु कार्यमनन्तरम् ।।"}, {"c": "11.1", "t": "जनमेजय उवाच ।"}, {"c": "11.1", "n": "1", "i": 49307, "v": "हते दुर्योधने चैव हते सैन्ये च सर्वशः । धृतराष्ट्रो महाराजः श्रुत्वा किमकरोन्मुने ।।"}, {"c": "11.1", "n": "2", "i": 49308, "v": "तथैव कौरवो राजा धर्मपुत्रो महामनाः । कृपप्रभृतयश्चैव किमकुर्वत ते त्रयः ।।"}, {"c": "11.1", "n": "3", "i": 49309, "v": "अश्वत्थाम्नः श्रुतं कर्म शापश्चान्योन्यकारितः । वृत्तान्तमुत्तरं ब्रूहि यदभाषत संजयः ।।"}, {"c": "11.1", "t": "वैशंपायन उवाच ।"}, {"c": "11.1", "n": "4", "i": 49310, "v": "हते पुत्रशते दीनं छिन्नशाखमिव द्रुमम् । पुत्रशोकाभिसंतप्तं धृतराष्ट्रं महीपतिम् ।।"}, {"c": "11.1", "n": "5", "i": 49311, "v": "ध्यानमूकत्वमापन्नं चिन्तया समभिप्लुतम् । अभिगम्य महाप्राज्ञः संजयो वाक्यमब्रवीत् ।।"}, {"c": "11.1", "n": "6", "i": 49312, "v": "किं शोचसि महाराज नास्ति शोके सहायता । अक्षौहिण्यो हताश्चाष्टौ दश चैव विशां पते । निर्जनेयं वसुमती शून्या संप्रति केवला ।।"}, {"c": "11.1", "n": "7", "i": 49313, "v": "नानादिग्भ्यः समागम्य नानादेश्या नराधिपाः । सहितास्तव पुत्रेण सर्वे वै निधनं गताः ।।"}, {"c": "11.1", "n": "8", "i": 49314, "v": "पितॄणां पुत्रपौत्राणां ज्ञातीनां सुहृदां तथा । गुरूणां चानुपूर्व्येण प्रेतकार्याणि कारय ।।"}, {"c": "11.1", "t": "वैशंपायन उवाच ।"}, {"c": "11.1", "n": "9", "i": 49315, "v": "तच्छ्रुत्वा करुणं वाक्यं पुत्रपौत्रवधार्दितः । पपात भुवि दुर्धर्षो वाताहत इव द्रुमः ।।"}, {"c": "11.1", "t": "धृतराष्ट्र उवाच ।"}, {"c": "11.1", "n": "10", "i": 49316, "v": "हतपुत्रो हतामात्यो हतसर्वसुहृज्जनः । दुःखं नूनं भविष्यामि विचरन्पृथिवीमिमाम् ।।"}, {"c": "11.1", "n": "11", "i": 49317, "v": "किं नु बन्धुविहीनस्य जीवितेन ममाद्य वै । लूनपक्षस्य इव मे जराजीर्णस्य पक्षिणः ।।"}, {"c": "11.1", "n": "12", "i": 49318, "v": "हृतराज्यो हतसुहृद्धतचक्षुश्च वै तथा । न भ्राजिष्ये महाप्राज्ञ क्षीणरश्मिरिवांशुमान् ।।"}, {"c": "11.1", "n": "13", "i": 49319, "v": "न कृतं सुहृदां वाक्यं जामदग्न्यस्य जल्पतः । नारदस्य च देवर्षेः कृष्णद्वैपायनस्य च ।।"}, {"c": "11.1", "n": "14", "i": 49320, "v": "सभामध्ये तु कृष्णेन यच्छ्रेयोऽभिहितं मम । अलं वैरेण ते राजन्पुत्रः संगृह्यतामिति ।।"}, {"c": "11.1", "n": "15", "i": 49321, "v": "तच्च वाक्यमकृत्वाहं भृशं तप्यामि दुर्मतिः । न हि श्रोतास्मि भीष्मस्य धर्मयुक्तं प्रभाषितम् ।।"}, {"c": "11.1", "n": "16", "i": 49322, "v": "दुर्योधनस्य च तथा वृषभस्येव नर्दतः । दुःशासनवधं श्रुत्वा कर्णस्य च विपर्ययम् । द्रोणसूर्योपरागं च हृदयं मे विदीर्यते ।।"}, {"c": "11.1", "n": "17", "i": 49323, "v": "न स्मराम्यात्मनः किंचित्पुरा संजय दुष्कृतम् । यस्येदं फलमद्येह मया मूढेन भुज्यते ।।"}, {"c": "11.1", "n": "18", "i": 49324, "v": "नूनं ह्यपकृतं किंचिन्मया पूर्वेषु जन्मसु । येन मां दुःखभागेषु धाता कर्मसु युक्तवान् ।।"}, {"c": "11.1", "n": "19", "i": 49325, "v": "परिणामश्च वयसः सर्वबन्धुक्षयश्च मे । सुहृन्मित्रविनाशश्च दैवयोगादुपागतः । कोऽन्योऽस्ति दुःखिततरो मया लोके पुमानिह ।।"}, {"c": "11.1", "n": "20", "i": 49326, "v": "तन्मामद्यैव पश्यन्तु पाण्डवाः संशितव्रतम् । विवृतं ब्रह्मलोकस्य दीर्घमध्वानमास्थितम् ।।"}, {"c": "11.1", "t": "वैशंपायन उवाच ।"}, {"c": "11.1", "n": "21", "i": 49327, "v": "तस्य लालप्यमानस्य बहुशोकं विचिन्वतः । शोकापहं नरेन्द्रस्य संजयो वाक्यमब्रवीत् ।।"}, {"c": "11.1", "n": "22", "i": 49328, "v": "शोकं राजन्व्यपनुद श्रुतास्ते वेदनिश्चयाः । शास्त्रागमाश्च विविधा वृद्धेभ्यो नृपसत्तम । सृञ्जये पुत्रशोकार्ते यदूचुर्मुनयः पुरा ।।"}, {"c": "11.1", "n": "23", "i": 49329, "v": "तथा यौवनजं दर्पमास्थिते ते सुते नृप । न त्वया सुहृदां वाक्यं ब्रुवतामवधारितम् । स्वार्थश्च न कृतः कश्चिल्लुब्धेन फलगृद्धिना ।।"}, {"c": "11.1", "n": "24", "i": 49330, "v": "तव दुःशासनो मन्त्री राधेयश्च दुरात्मवान् । शकुनिश्चैव दुष्टात्मा चित्रसेनश्च दुर्मतिः । शल्यश्च येन वै सर्वं शल्यभूतं कृतं जगत् ।।"}, {"c": "11.1", "n": "25", "i": 49331, "v": "कुरुवृद्धस्य भीष्मस्य गान्धार्या विदुरस्य च । न कृतं वचनं तेन तव पुत्रेण भारत ।।"}, {"c": "11.1", "n": "26", "i": 49332, "v": "न धर्मः सत्कृतः कश्चिन्नित्यं युद्धमिति ब्रुवन् । क्षपिताः क्षत्रियाः सर्वे शत्रूणां वर्धितं यशः ।।"}, {"c": "11.1", "n": "27", "i": 49333, "v": "मध्यस्थो हि त्वमप्यासीर्न क्षमं किंचिदुक्तवान् । धूर्धरेण त्वया भारस्तुलया न समं धृतः ।।"}, {"c": "11.1", "n": "28", "i": 49334, "v": "आदावेव मनुष्येण वर्तितव्यं यथा क्षमम् । यथा नातीतमर्थं वै पश्चात्तापेन युज्यते ।।"}, {"c": "11.1", "n": "29", "i": 49335, "v": "पुत्रगृद्ध्या त्वया राजन्प्रियं तस्य चिकीर्षता । पश्चात्तापमिदं प्राप्तं न त्वं शोचितुमर्हसि ।।"}, {"c": "11.1", "n": "30", "i": 49336, "v": "मधु यः केवलं दृष्ट्वा प्रपातं नानुपश्यति । स भ्रष्टो मधुलोभेन शोचत्येव यथा भवान् ।।"}, {"c": "11.1", "n": "31", "i": 49337, "v": "अर्थान्न शोचन्प्राप्नोति न शोचन्विन्दते सुखम् । न शोचञ्श्रियमाप्नोति न शोचन्विन्दते परम् ।।"}, {"c": "11.1", "n": "32", "i": 49338, "v": "स्वयमुत्पादयित्वाग्निं वस्त्रेण परिवेष्टयेत् । दह्यमानो मनस्तापं भजते न स पण्डितः ।।"}, {"c": "11.1", "n": "33", "i": 49339, "v": "त्वयैव ससुतेनायं वाक्यवायुसमीरितः । लोभाज्येन च संसिक्तो ज्वलितः पार्थपावकः ।।"}, {"c": "11.1", "n": "34", "i": 49340, "v": "तस्मिन्समिद्धे पतिताः शलभा इव ते सुताः । तान्केशवार्चिर्निर्दग्धान्न त्वं शोचितुमर्हसि ।।"}, {"c": "11.1", "n": "35", "i": 49341, "v": "यच्चाश्रुपातकलिलं वदनं वहसे नृप । अशास्त्रदृष्टमेतद्धि न प्रशंसन्ति पण्डिताः ।।"}, {"c": "11.1", "n": "36", "i": 49342, "v": "विस्फुलिङ्गा इव ह्येतान्दहन्ति किल मानवान् । जहीहि मन्युं बुद्ध्या वै धारयात्मानमात्मना ।।"}, {"c": "11.1", "n": "37", "i": 49343, "v": "एवमाश्वासितस्तेन संजयेन महात्मना । विदुरो भूय एवाह बुद्धिपूर्वं परंतप ।।"}, {"c": "11.2", "t": "वैशंपायन उवाच ।"}, {"c": "11.2", "n": "1", "i": 49344, "v": "ततोऽमृतसमैर्वाक्यैर्ह्लादयन्पुरुषर्षभम् । वैचित्रवीर्यं विदुरो यदुवाच निबोध तत् ।।"}, {"c": "11.2", "t": "विदुर उवाच ।"}, {"c": "11.2", "n": "2", "i": 49345, "v": "उत्तिष्ठ राजन्किं शेषे धारयात्मानमात्मना । स्थिरजङ्गममर्त्यानां सर्वेषामेष निर्णयः ।।"}, {"c": "11.2", "n": "3", "i": 49346, "v": "सर्वे क्षयान्ता निचयाः पतनान्ताः समुच्छ्रयाः । संयोगा विप्रयोगान्ता मरणान्तं हि जीवितम् ।।"}, {"c": "11.2", "n": "4", "i": 49347, "v": "यदा शूरं च भीरुं च यमः कर्षति भारत । तत्किं न योत्स्यन्ति हि ते क्षत्रियाः क्षत्रियर्षभ ।।"}, {"c": "11.2", "n": "5", "i": 49348, "v": "अयुध्यमानो म्रियते युध्यमानश्च जीवति । कालं प्राप्य महाराज न कश्चिदतिवर्तते ।।"}, {"c": "11.2", "n": "6", "i": 49349, "v": "न चाप्येतान्हतान्युद्धे राजञ्शोचितुमर्हसि । प्रमाणं यदि शास्त्राणि गतास्ते परमां गतिम् ।।"}, {"c": "11.2", "n": "7", "i": 49350, "v": "सर्वे स्वाध्यायवन्तो हि सर्वे च चरितव्रताः । सर्वे चाभिमुखाः क्षीणास्तत्र का परिदेवना ।।"}, {"c": "11.2", "n": "8", "i": 49351, "v": "अदर्शनादापतिताः पुनश्चादर्शनं गताः । न ते तव न तेषां त्वं तत्र का परिदेवना ।।"}, {"c": "11.2", "n": "9", "i": 49352, "v": "हतोऽपि लभते स्वर्गं हत्वा च लभते यशः । उभयं नो बहुगुणं नास्ति निष्फलता रणे ।।"}, {"c": "11.2", "n": "10", "i": 49353, "v": "तेषां कामदुघाँल्लोकानिन्द्रः संकल्पयिष्यति । इन्द्रस्यातिथयो ह्येते भवन्ति पुरुषर्षभ ।।"}, {"c": "11.2", "n": "11", "i": 49354, "v": "न यज्ञैर्दक्षिणावद्भिर्न तपोभिर्न विद्यया । स्वर्गं यान्ति तथा मर्त्या यथा शूरा रणे हताः ।।"}, {"c": "11.2", "n": "12", "i": 49355, "v": "मातापितृसहस्राणि पुत्रदारशतानि च । संसारेष्वनुभूतानि कस्य ते कस्य वा वयम् ।।"}, {"c": "11.2", "n": "13", "i": 49356, "v": "शोकस्थानसहस्राणि भयस्थानशतानि च । दिवसे दिवसे मूढमाविशन्ति न पण्डितम् ।।"}, {"c": "11.2", "n": "14", "i": 49357, "v": "न कालस्य प्रियः कश्चिन्न द्वेष्यः कुरुसत्तम । न मध्यस्थः क्वचित्कालः सर्वं कालः प्रकर्षति ।।"}, {"c": "11.2", "n": "15", "i": 49358, "v": "अनित्यं जीवितं रूपं यौवनं द्रव्यसंचयः । आरोग्यं प्रियसंवासो गृध्येदेषु न पण्डितः ।।"}, {"c": "11.2", "n": "16", "i": 49359, "v": "न जानपदिकं दुःखमेकः शोचितुमर्हसि । अप्यभावेन युज्येत तच्चास्य न निवर्तते ।।"}, {"c": "11.2", "n": "17", "i": 49360, "v": "अशोचन्प्रतिकुर्वीत यदि पश्येत्पराक्रमम् । भैषज्यमेतद्दुःखस्य यदेतन्नानुचिन्तयेत् । चिन्त्यमानं हि न व्येति भूयश्चापि विवर्धते ।।"}, {"c": "11.2", "n": "18", "i": 49361, "v": "अनिष्टसंप्रयोगाच्च विप्रयोगात्प्रियस्य च । मनुष्या मानसैर्दुःखैर्युज्यन्ते येऽल्पबुद्धयः ।।"}, {"c": "11.2", "n": "19", "i": 49362, "v": "नार्थो न धर्मो न सुखं यदेतदनुशोचसि । न च नापैति कार्यार्थात्त्रिवर्गाच्चैव भ्रश्यते ।।"}, {"c": "11.2", "n": "20", "i": 49363, "v": "अन्यामन्यां धनावस्थां प्राप्य वैशेषिकीं नराः । असंतुष्टाः प्रमुह्यन्ति संतोषं यान्ति पण्डिताः ।।"}, {"c": "11.2", "n": "21", "i": 49364, "v": "प्रज्ञया मानसं दुःखं हन्याच्छारीरमौषधैः । एतज्ज्ञानस्य सामर्थ्यं न बालैः समतामियात् ।।"}, {"c": "11.2", "n": "22", "i": 49365, "v": "शयानं चानुशयति तिष्ठन्तं चानुतिष्ठति । अनुधावति धावन्तं कर्म पूर्वकृतं नरम् ।।"}, {"c": "11.2", "n": "23", "i": 49366, "v": "यस्यां यस्यामवस्थायां यत्करोति शुभाशुभम् । तस्यां तस्यामवस्थायां तत्तत्फलमुपाश्नुते ।।"}, {"c": "11.3", "t": "धृतराष्ट्र उवाच ।"}, {"c": "11.3", "n": "1", "i": 49367, "v": "सुभाषितैर्महाप्राज्ञ शोकोऽयं विगतो मम । भुय एव तु वाक्यानि श्रोतुमिच्छामि तत्त्वतः ।।"}, {"c": "11.3", "n": "2", "i": 49368, "v": "अनिष्टानां च संसर्गादिष्टानां च विवर्जनात् । कथं हि मानसैर्दुःखैः प्रमुच्यन्तेऽत्र पण्डिताः ।।"}, {"c": "11.3", "t": "विदुर उवाच ।"}, {"c": "11.3", "n": "3", "i": 49369, "v": "यतो यतो मनो दुःखात्सुखाद्वापि प्रमुच्यते । ततस्ततः शमं लब्ध्वा सुगतिं विन्दते बुधः ।।"}, {"c": "11.3", "n": "4", "i": 49370, "v": "अशाश्वतमिदं सर्वं चिन्त्यमानं नरर्षभ । कदलीसंनिभो लोकः सारो ह्यस्य न विद्यते ।।"}, {"c": "11.3", "n": "5", "i": 49371, "v": "गृहाण्येव हि मर्त्यानामाहुर्देहानि पण्डिताः । कालेन विनियुज्यन्ते सत्त्वमेकं तु शोभनम् ।।"}, {"c": "11.3", "n": "6", "i": 49372, "v": "यथा जीर्णमजीर्णं वा वस्त्रं त्यक्त्वा तु वै नरः । अन्यद्रोचयते वस्त्रमेवं देहाः शरीरिणाम् ।।"}, {"c": "11.3", "n": "7", "i": 49373, "v": "वैचित्रवीर्य वासं हि दुःखं वा यदि वा सुखम् । प्राप्नुवन्तीह भूतानि स्वकृतेनैव कर्मणा ।।"}, {"c": "11.3", "n": "8", "i": 49374, "v": "कर्मणा प्राप्यते स्वर्गं सुखं दुःखं च भारत । ततो वहति तं भारमवशः स्ववशोऽपि वा ।।"}, {"c": "11.3", "n": "9", "i": 49375, "v": "यथा च मृन्मयं भाण्डं चक्रारूढं विपद्यते । किंचित्प्रक्रियमाणं वा कृतमात्रमथापि वा ।।"}, {"c": "11.3", "n": "10", "i": 49376, "v": "छिन्नं वाप्यवरोप्यन्तमवतीर्णमथापि वा । आर्द्रं वाप्यथ वा शुष्कं पच्यमानमथापि वा ।।"}, {"c": "11.3", "n": "11", "i": 49377, "v": "अवतार्यमाणमापाकादुद्धृतं वापि भारत । अथ वा परिभुज्यन्तमेवं देहाः शरीरिणाम् ।।"}, {"c": "11.3", "n": "12", "i": 49378, "v": "गर्भस्थो वा प्रसूतो वाप्यथ वा दिवसान्तरः । अर्धमासगतो वापि मासमात्रगतोऽपि वा ।।"}, {"c": "11.3", "n": "13", "i": 49379, "v": "संवत्सरगतो वापि द्विसंवत्सर एव वा । यौवनस्थोऽपि मध्यस्थो वृद्धो वापि विपद्यते ।।"}, {"c": "11.3", "n": "14", "i": 49380, "v": "प्राक्कर्मभिस्तु भूतानि भवन्ति न भवन्ति च । एवं सांसिद्धिके लोके किमर्थमनुतप्यसे ।।"}, {"c": "11.3", "n": "15", "i": 49381, "v": "यथा च सलिले राजन्क्रीडार्थमनुसंचरन् । उन्मज्जेच्च निमज्जेच्च किंचित्सत्त्वं नराधिप ।।"}, {"c": "11.3", "n": "16", "i": 49382, "v": "एवं संसारगहनादुन्मज्जननिमज्जनात् । कर्मभोगेन बध्यन्तः क्लिश्यन्ते येऽल्पबुद्धयः ।।"}, {"c": "11.3", "n": "17", "i": 49383, "v": "ये तु प्राज्ञाः स्थिताः सत्ये संसारान्तगवेषिणः । समागमज्ञा भूतानां ते यान्ति परमां गतिम् ।।"}, {"c": "11.4", "t": "धृतराष्ट्र उवाच ।"}, {"c": "11.4", "n": "1", "i": 49384, "v": "कथं संसारगहनं विज्ञेयं वदतां वर । एतदिच्छाम्यहं श्रोतुं तत्त्वमाख्याहि पृच्छतः ।।"}, {"c": "11.4", "t": "विदुर उवाच ।"}, {"c": "11.4", "n": "2", "i": 49385, "v": "जन्मप्रभृति भूतानां क्रियाः सर्वाः शृणु प्रभो । पूर्वमेवेह कलले वसते किंचिदन्तरम् ।।"}, {"c": "11.4", "n": "3", "i": 49386, "v": "ततः स पञ्चमेऽतीते मासे मांसं प्रकल्पयेत् । ततः सर्वाङ्गसंपूर्णो गर्भो मासे प्रजायते ।।"}, {"c": "11.4", "n": "4", "i": 49387, "v": "अमेध्यमध्ये वसति मांसशोणितलेपने । ततस्तु वायुवेगेन ऊर्ध्वपादो ह्यधःशिराः ।।"}, {"c": "11.4", "n": "5", "i": 49388, "v": "योनिद्वारमुपागम्य बहून्क्लेशान्समृच्छति । योनिसंपीडनाच्चैव पूर्वकर्मभिरन्वितः ।।"}, {"c": "11.4", "n": "6", "i": 49389, "v": "तस्मान्मुक्तः स संसारादन्यान्पश्यत्युपद्रवान् । ग्रहास्तमुपसर्पन्ति सारमेया इवामिषम् ।।"}, {"c": "11.4", "n": "7", "i": 49390, "v": "ततः प्राप्तोत्तरे काले व्याधयश्चापि तं तथा । उपसर्पन्ति जीवन्तं बध्यमानं स्वकर्मभिः ।।"}, {"c": "11.4", "n": "8", "i": 49391, "v": "बद्धमिन्द्रियपाशैस्तं सङ्गस्वादुभिरातुरम् । व्यसनान्युपवर्तन्ते विविधानि नराधिप । बध्यमानश्च तैर्भूयो नैव तृप्तिमुपैति सः ।।"}, {"c": "11.4", "n": "9", "i": 49392, "v": "अयं न बुध्यते तावद्यमलोकमथागतम् । यमदूतैर्विकृष्यंश्च मृत्युं कालेन गच्छति ।।"}, {"c": "11.4", "n": "10", "i": 49393, "v": "वाग्घीनस्य च यन्मात्रमिष्टानिष्टं कृतं मुखे । भूय एवात्मनात्मानं बध्यमानमुपेक्षते ।।"}, {"c": "11.4", "n": "11", "i": 49394, "v": "अहो विनिकृतो लोको लोभेन च वशीकृतः । लोभक्रोधमदोन्मत्तो नात्मानमवबुध्यते ।।"}, {"c": "11.4", "n": "12", "i": 49395, "v": "कुलीनत्वेन रमते दुष्कुलीनान्विकुत्सयन् । धनदर्पेण दृप्तश्च दरिद्रान्परिकुत्सयन् ।।"}, {"c": "11.4", "n": "13", "i": 49396, "v": "मूर्खानिति परानाह नात्मानं समवेक्षते । शिक्षां क्षिपति चान्येषां नात्मानं शास्तुमिच्छति ।।"}, {"c": "11.4", "n": "14", "i": 49397, "v": "अध्रुवे जीवलोकेऽस्मिन्यो धर्ममनुपालयन् । जन्मप्रभृति वर्तेत प्राप्नुयात्परमां गतिम् ।।"}, {"c": "11.4", "n": "15", "i": 49398, "v": "एवं सर्वं विदित्वा वै यस्तत्त्वमनुवर्तते । स प्रमोक्षाय लभते पन्थानं मनुजाधिप ।।"}, {"c": "11.5", "t": "धृतराष्ट्र उवाच ।"}, {"c": "11.5", "n": "1", "i": 49399, "v": "यदिदं धर्मगहनं बुद्ध्या समनुगम्यते । एतद्विस्तरशः सर्वं बुद्धिमार्गं प्रशंस मे ।।"}, {"c": "11.5", "t": "विदुर उवाच ।"}, {"c": "11.5", "n": "2", "i": 49400, "v": "अत्र ते वर्तयिष्यामि नमस्कृत्वा स्वयंभुवे । यथा संसारगहनं वदन्ति परमर्षयः ।।"}, {"c": "11.5", "n": "3", "i": 49401, "v": "कश्चिन्महति संसारे वर्तमानो द्विजः किल । वनं दुर्गमनुप्राप्तो महत्क्रव्यादसंकुलम् ।।"}, {"c": "11.5", "n": "4", "i": 49402, "v": "सिंहव्याघ्रगजाकारैरतिघोरैर्महाशनैः । समन्तात्संपरिक्षिप्तं मृत्योरपि भयप्रदम् ।।"}, {"c": "11.5", "n": "5", "i": 49403, "v": "तदस्य दृष्ट्वा हृदयमुद्वेगमगमत्परम् । अभ्युच्छ्रयश्च रोम्णां वै विक्रियाश्च परंतप ।।"}, {"c": "11.5", "n": "6", "i": 49404, "v": "स तद्वनं व्यनुसरन्विप्रधावनितस्ततः । वीक्षमाणो दिशः सर्वाः शरणं क्व भवेदिति ।।"}, {"c": "11.5", "n": "7", "i": 49405, "v": "स तेषां छिद्रमन्विच्छन्प्रद्रुतो भयपीडितः । न च निर्याति वै दूरं न च तैर्विप्रयुज्यते ।।"}, {"c": "11.5", "n": "8", "i": 49406, "v": "अथापश्यद्वनं घोरं समन्ताद्वागुरावृतम् । बाहुभ्यां संपरिष्वक्तं स्त्रिया परमघोरया ।।"}, {"c": "11.5", "n": "9", "i": 49407, "v": "पञ्चशीर्षधरैर्नागैः शैलैरिव समुन्नतैः । नभःस्पृशैर्महावृक्षैः परिक्षिप्तं महावनम् ।।"}, {"c": "11.5", "n": "10", "i": 49408, "v": "वनमध्ये च तत्राभूदुदपानः समावृतः । वल्लीभिस्तृणछन्नाभिर्गूढाभिरभिसंवृतः ।।"}, {"c": "11.5", "n": "11", "i": 49409, "v": "पपात स द्विजस्तत्र निगूढे सलिलाशये । विलग्नश्चाभवत्तस्मिँल्लतासंतानसंकटे ।।"}, {"c": "11.5", "n": "12", "i": 49410, "v": "पनसस्य यथा जातं वृन्तबद्धं महाफलम् । स तथा लम्बते तत्र ऊर्ध्वपादो ह्यधःशिराः ।।"}, {"c": "11.5", "n": "13", "i": 49411, "v": "अथ तत्रापि चान्योऽस्य भूयो जात उपद्रवः । कूपवीनाहवेलायामपश्यत महागजम् ।।"}, {"c": "11.5", "n": "14", "i": 49412, "v": "षड्वक्त्रं कृष्णशबलं द्विषट्कपदचारिणम् । क्रमेण परिसर्पन्तं वल्लीवृक्षसमावृतम् ।।"}, {"c": "11.5", "n": "15", "i": 49413, "v": "तस्य चापि प्रशाखासु वृक्षशाखावलम्बिनः । नानारूपा मधुकरा घोररूपा भयावहाः । आसते मधु संभृत्य पूर्वमेव निकेतजाः ।।"}, {"c": "11.5", "n": "16", "i": 49414, "v": "भूयो भूयः समीहन्ते मधूनि भरतर्षभ । स्वादनीयानि भूतानां न यैर्बालोऽपि तृप्यते ।।"}, {"c": "11.5", "n": "17", "i": 49415, "v": "तेषां मधूनां बहुधा धारा प्रस्रवते सदा । तां लम्बमानः स पुमान्धारां पिबति सर्वदा । न चास्य तृष्णा विरता पिबमानस्य संकटे ।।"}, {"c": "11.5", "n": "18", "i": 49416, "v": "अभीप्सति च तां नित्यमतृप्तः स पुनः पुनः । न चास्य जीविते राजन्निर्वेदः समजायत ।।"}, {"c": "11.5", "n": "19", "i": 49417, "v": "तत्रैव च मनुष्यस्य जीविताशा प्रतिष्ठिता । कृष्णाः श्वेताश्च तं वृक्षं कुट्टयन्ति स्म मूषकाः ।।"}, {"c": "11.5", "n": "20", "i": 49418, "v": "व्यालैश्च वनदुर्गान्ते स्त्रिया च परमोग्रया । कूपाधस्ताच्च नागेन वीनाहे कुञ्जरेण च ।।"}, {"c": "11.5", "n": "21", "i": 49419, "v": "वृक्षप्रपाताच्च भयं मूषकेभ्यश्च पञ्चमम् । मधुलोभान्मधुकरैः षष्ठमाहुर्महद्भयम् ।।"}, {"c": "11.5", "n": "22", "i": 49420, "v": "एवं स वसते तत्र क्षिप्तः संसारसागरे । न चैव जीविताशायां निर्वेदमुपगच्छति ।।"}, {"c": "11.6", "t": "धृतराष्ट्र उवाच ।"}, {"c": "11.6", "n": "1", "i": 49421, "v": "अहो खलु महद्दुःखं कृच्छ्रवासं वसत्यसौ । कथं तस्य रतिस्तत्र तुष्टिर्वा वदतां वर ।।"}, {"c": "11.6", "n": "2", "i": 49422, "v": "स देशः क्व नु यत्रासौ वसते धर्मसंकटे । कथं वा स विमुच्येत नरस्तस्मान्महाभयात् ।।"}, {"c": "11.6", "n": "3", "i": 49423, "v": "एतन्मे सर्वमाचक्ष्व साधु चेष्टामहे तथा । कृपा मे महती जाता तस्याभ्युद्धरणेन हि ।।"}, {"c": "11.6", "t": "विदुर उवाच ।"}, {"c": "11.6", "n": "4", "i": 49424, "v": "उपमानमिदं राजन्मोक्षविद्भिरुदाहृतम् । सुगतिं विन्दते येन परलोकेषु मानवः ।।"}, {"c": "11.6", "n": "5", "i": 49425, "v": "यत्तदुच्यति कान्तारं महत्संसार एव सः । वनं दुर्गं हि यत्त्वेतत्संसारगहनं हि तत् ।।"}, {"c": "11.6", "n": "6", "i": 49426, "v": "ये च ते कथिता व्याला व्याधयस्ते प्रकीर्तिताः । या सा नारी बृहत्काया अधितिष्ठति तत्र वै । तामाहुस्तु जरां प्राज्ञा वर्णरूपविनाशिनीम् ।।"}, {"c": "11.6", "n": "7", "i": 49427, "v": "यस्तत्र कूपो नृपते स तु देहः शरीरिणाम् । यस्तत्र वसतेऽधस्तान्महाहिः काल एव सः । अन्तकः सर्वभूतानां देहिनां सर्वहार्यसौ ।।"}, {"c": "11.6", "n": "8", "i": 49428, "v": "कूपमध्ये च या जाता वल्ली यत्र स मानवः । प्रताने लम्बते सा तु जीविताशा शरीरिणाम् ।।"}, {"c": "11.6", "n": "9", "i": 49429, "v": "स यस्तु कूपवीनाहे तं वृक्षं परिसर्पति । षड्वक्त्रः कुञ्जरो राजन्स तु संवत्सरः स्मृतः । मुखानि ऋतवो मासाः पादा द्वादश कीर्तिताः ।।"}, {"c": "11.6", "n": "10", "i": 49430, "v": "ये तु वृक्षं निकृन्तन्ति मूषकाः सततोत्थिताः । रात्र्यहानि तु तान्याहुर्भूतानां परिचिन्तकाः । ये ते मधुकरास्तत्र कामास्ते परिकीर्तिताः ।।"}, {"c": "11.6", "n": "11", "i": 49431, "v": "यास्तु ता बहुशो धाराः स्रवन्ति मधुनिस्रवम् । तांस्तु कामरसान्विद्याद्यत्र मज्जन्ति मानवाः ।।"}, {"c": "11.6", "n": "12", "i": 49432, "v": "एवं संसारचक्रस्य परिवृत्तिं स्म ये विदुः । ते वै संसारचक्रस्य पाशांश्छिन्दन्ति वै बुधाः ।।"}, {"c": "11.7", "t": "धृतराष्ट्र उवाच ।"}, {"c": "11.7", "n": "1", "i": 49433, "v": "अहोऽभिहितमाख्यानं भवता तत्त्वदर्शिना । भूय एव तु मे हर्षः श्रोतुं वागमृतं तव ।।"}, {"c": "11.7", "t": "विदुर उवाच ।"}, {"c": "11.7", "n": "2", "i": 49434, "v": "शृणु भूयः प्रवक्ष्यामि मार्गस्यैतस्य विस्तरम् । यच्छ्रुत्वा विप्रमुच्यन्ते संसारेभ्यो विचक्षणाः ।।"}, {"c": "11.7", "n": "3", "i": 49435, "v": "यथा तु पुरुषो राजन्दीर्घमध्वानमास्थितः । क्वचित्क्वचिच्छ्रमात्स्थाता कुरुते वासमेव वा ।।"}, {"c": "11.7", "n": "4", "i": 49436, "v": "एवं संसारपर्याये गर्भवासेषु भारत । कुर्वन्ति दुर्बुधा वासं मुच्यन्ते तत्र पण्डिताः ।।"}, {"c": "11.7", "n": "5", "i": 49437, "v": "तस्मादध्वानमेवैतमाहुः शास्त्रविदो जनाः । यत्तु संसारगहनं वनमाहुर्मनीषिणः ।।"}, {"c": "11.7", "n": "6", "i": 49438, "v": "सोऽयं लोकसमावर्तो मर्त्यानां भरतर्षभ । चराणां स्थावराणां च गृध्येत्तत्र न पण्डितः ।।"}, {"c": "11.7", "n": "7", "i": 49439, "v": "शारीरा मानसाश्चैव मर्त्यानां ये तु व्याधयः । प्रत्यक्षाश्च परोक्षाश्च ते व्यालाः कथिता बुधैः ।।"}, {"c": "11.7", "n": "8", "i": 49440, "v": "क्लिश्यमानाश्च तैर्नित्यं हन्यमानाश्च भारत । स्वकर्मभिर्महाव्यालैर्नोद्विजन्त्यल्पबुद्धयः ।।"}, {"c": "11.7", "n": "9", "i": 49441, "v": "अथापि तैर्विमुच्येत व्याधिभिः पुरुषो नृप । आवृणोत्येव तं पश्चाज्जरा रूपविनाशिनी ।।"}, {"c": "11.7", "n": "10", "i": 49442, "v": "शब्दरूपरसस्पर्शैर्गन्धैश्च विविधैरपि । मज्जमानं महापङ्के निरालम्बे समन्ततः ।।"}, {"c": "11.7", "n": "11", "i": 49443, "v": "संवत्सरर्तवो मासाः पक्षाहोरात्रसंधयः । क्रमेणास्य प्रलुम्पन्ति रूपमायुस्तथैव च ।।"}, {"c": "11.7", "n": "12", "i": 49444, "v": "एते कालस्य निधयो नैताञ्जानन्ति दुर्बुधाः । अत्राभिलिखितान्याहुः सर्वभूतानि कर्मणा ।।"}, {"c": "11.7", "n": "13", "i": 49445, "v": "रथं शरीरं भूतानां सत्त्वमाहुस्तु सारथिम् । इन्द्रियाणि हयानाहुः कर्म बुद्धिश्च रश्मयः ।।"}, {"c": "11.7", "n": "14", "i": 49446, "v": "तेषां हयानां यो वेगं धावतामनुधावति । स तु संसारचक्रेऽस्मिंश्चक्रवत्परिवर्तते ।।"}, {"c": "11.7", "n": "15", "i": 49447, "v": "यस्तान्यमयते बुद्ध्या स यन्ता न निवर्तते । याम्यमाहू रथं ह्येनं मुह्यन्ते येन दुर्बुधाः ।।"}, {"c": "11.7", "n": "16", "i": 49448, "v": "स चैतत्प्राप्नुते राजन्यत्त्वं प्राप्तो नराधिप । राज्यनाशं सुहृन्नाशं सुतनाशं च भारत ।।"}, {"c": "11.7", "n": "17", "i": 49449, "v": "अनुतर्षुलमेवैतद्दुःखं भवति भारत । साधुः परमदुःखानां दुःखभैषज्यमाचरेत् ।।"}, {"c": "11.7", "n": "18", "i": 49450, "v": "न विक्रमो न चाप्यर्थो न मित्रं न सुहृज्जनः । तथोन्मोचयते दुःखाद्यथात्मा स्थिरसंयमः ।।"}, {"c": "11.7", "n": "19", "i": 49451, "v": "तस्मान्मैत्रं समास्थाय शीलमापद्य भारत । दमस्त्यागोऽप्रमादश्च ते त्रयो ब्रह्मणो हयाः ।।"}, {"c": "11.7", "n": "20", "i": 49452, "v": "शीलरश्मिसमायुक्ते स्थितो यो मानसे रथे । त्यक्त्वा मृत्युभयं राजन्ब्रह्मलोकं स गच्छति ।।"}, {"c": "11.8", "t": "वैशंपायन उवाच ।"}, {"c": "11.8", "n": "1", "i": 49453, "v": "विदुरस्य तु तद्वाक्यं निशम्य कुरुसत्तमः । पुत्रशोकाभिसंतप्तः पपात भुवि मूर्छितः ।।"}, {"c": "11.8", "n": "2", "i": 49454, "v": "तं तथा पतितं भूमौ निःसंज्ञं प्रेक्ष्य बान्धवाः । कृष्णद्वैपायनश्चैव क्षत्ता च विदुरस्तथा ।।"}, {"c": "11.8", "n": "3", "i": 49455, "v": "संजयः सुहृदश्चान्ये द्वाःस्था ये चास्य संमताः । जलेन सुखशीतेन तालवृन्तैश्च भारत ।।"}, {"c": "11.8", "n": "4", "i": 49456, "v": "पस्पृशुश्च करैर्गात्रं वीजमानाश्च यत्नतः । अन्वासन्सुचिरं कालं धृतराष्ट्रं तथागतम् ।।"}, {"c": "11.8", "n": "5", "i": 49457, "v": "अथ दीर्घस्य कालस्य लब्धसंज्ञो महीपतिः । विललाप चिरं कालं पुत्राधिभिरभिप्लुतः ।।"}, {"c": "11.8", "n": "6", "i": 49458, "v": "धिगस्तु खलु मानुष्यं मानुष्ये च परिग्रहम् । यतोमूलानि दुःखानि संभवन्ति मुहुर्मुहुः ।।"}, {"c": "11.8", "n": "7", "i": 49459, "v": "पुत्रनाशेऽर्थनाशे च ज्ञातिसंबन्धिनामपि । प्राप्यते सुमहद्दुःखं विषाग्निप्रतिमं विभो ।।"}, {"c": "11.8", "n": "8", "i": 49460, "v": "येन दह्यन्ति गात्राणि येन प्रज्ञा विनश्यति । येनाभिभूतः पुरुषो मरणं बहु मन्यते ।।"}, {"c": "11.8", "n": "9", "i": 49461, "v": "तदिदं व्यसनं प्राप्तं मया भाग्यविपर्ययात् । तच्चैवाहं करिष्यामि अद्यैव द्विजसत्तम ।।"}, {"c": "11.8", "n": "10", "i": 49462, "v": "इत्युक्त्वा तु महात्मानं पितरं ब्रह्मवित्तमम् । धृतराष्ट्रोऽभवन्मूढः शोकं च परमं गतः । अभूच्च तूष्णीं राजासौ ध्यायमानो महीपते ।।"}, {"c": "11.8", "n": "11", "i": 49463, "v": "तस्य तद्वचनं श्रुत्वा कृष्णद्वैपायनः प्रभुः । पुत्रशोकाभिसंतप्तं पुत्रं वचनमब्रवीत् ।।"}, {"c": "11.8", "n": "12", "i": 49464, "v": "धृतराष्ट्र महाबाहो यत्त्वां वक्ष्यामि तच्छृणु । श्रुतवानसि मेधावी धर्मार्थकुशलस्तथा ।।"}, {"c": "11.8", "n": "13", "i": 49465, "v": "न तेऽस्त्यविदितं किंचिद्वेदितव्यं परंतप । अनित्यतां हि मर्त्यानां विजानासि न संशयः ।।"}, {"c": "11.8", "n": "14", "i": 49466, "v": "अध्रुवे जीवलोके च स्थाने वाशाश्वते सति । जीविते मरणान्ते च कस्माच्छोचसि भारत ।।"}, {"c": "11.8", "n": "15", "i": 49467, "v": "प्रत्यक्षं तव राजेन्द्र वैरस्यास्य समुद्भवः । पुत्रं ते कारणं कृत्वा कालयोगेन कारितः ।।"}, {"c": "11.8", "n": "16", "i": 49468, "v": "अवश्यं भवितव्ये च कुरूणां वैशसे नृप । कस्माच्छोचसि ताञ्शूरान्गतान्परमिकां गतिम् ।।"}, {"c": "11.8", "n": "17", "i": 49469, "v": "जानता च महाबाहो विदुरेण महात्मना । यतितं सर्वयत्नेन शमं प्रति जनेश्वर ।।"}, {"c": "11.8", "n": "18", "i": 49470, "v": "न च दैवकृतो मार्गः शक्यो भूतेन केनचित् । घटतापि चिरं कालं नियन्तुमिति मे मतिः ।।"}, {"c": "11.8", "n": "19", "i": 49471, "v": "देवतानां हि यत्कार्यं मया प्रत्यक्षतः श्रुतम् । तत्तेऽहं संप्रवक्ष्यामि कथं स्थैर्यं भवेत्तव ।।"}, {"c": "11.8", "n": "20", "i": 49472, "v": "पुराहं त्वरितो यातः सभामैन्द्रीं जितक्लमः । अपश्यं तत्र च तदा समवेतान्दिवौकसः । नारदप्रमुखांश्चापि सर्वान्देवऋषींस्तथा ।।"}, {"c": "11.8", "n": "21", "i": 49473, "v": "तत्र चापि मया दृष्टा पृथिवी पृथिवीपते । कार्यार्थमुपसंप्राप्ता देवतानां समीपतः ।।"}, {"c": "11.8", "n": "22", "i": 49474, "v": "उपगम्य तदा धात्री देवानाह समागतान् । यत्कार्यं मम युष्माभिर्ब्रह्मणः सदने तदा । प्रतिज्ञातं महाभागास्तच्छीघ्रं संविधीयताम् ।।"}, {"c": "11.8", "n": "23", "i": 49475, "v": "तस्यास्तद्वचनं श्रुत्वा विष्णुर्लोकनमस्कृतः । उवाच प्रहसन्वाक्यं पृथिवीं देवसंसदि ।।"}, {"c": "11.8", "n": "24", "i": 49476, "v": "धृतराष्ट्रस्य पुत्राणां यस्तु ज्येष्ठः शतस्य वै । दुर्योधन इति ख्यातः स ते कार्यं करिष्यति । तं च प्राप्य महीपालं कृतकृत्या भविष्यसि ।।"}, {"c": "11.8", "n": "25", "i": 49477, "v": "तस्यार्थे पृथिवीपालाः कुरुक्षेत्रे समागताः । अन्योन्यं घातयिष्यन्ति दृढैः शस्त्रैः प्रहारिणः ।।"}, {"c": "11.8", "n": "26", "i": 49478, "v": "ततस्ते भविता देवि भारस्य युधि नाशनम् । गच्छ शीघ्रं स्वकं स्थानं लोकान्धारय शोभने ।।"}, {"c": "11.8", "n": "27", "i": 49479, "v": "स एष ते सुतो राजँल्लोकसंहारकारणात् । कलेरंशः समुत्पन्नो गान्धार्या जठरे नृप ।।"}, {"c": "11.8", "n": "28", "i": 49480, "v": "अमर्षी चपलश्चापि क्रोधनो दुष्प्रसाधनः । दैवयोगात्समुत्पन्ना भ्रातरश्चास्य तादृशाः ।।"}, {"c": "11.8", "n": "29", "i": 49481, "v": "शकुनिर्मातुलश्चैव कर्णश्च परमः सखा । समुत्पन्ना विनाशार्थं पृथिव्यां सहिता नृपाः । एतमर्थं महाबाहो नारदो वेद तत्त्वतः ।।"}, {"c": "11.8", "n": "30", "i": 49482, "v": "आत्मापराधात्पुत्रास्ते विनष्टाः पृथिवीपते । मा ताञ्शोचस्व राजेन्द्र न हि शोकेऽस्ति कारणम् ।।"}, {"c": "11.8", "n": "31", "i": 49483, "v": "न हि ते पाण्डवाः स्वल्पमपराध्यन्ति भारत । पुत्रास्तव दुरात्मानो यैरियं घातिता मही ।।"}, {"c": "11.8", "n": "32", "i": 49484, "v": "नारदेन च भद्रं ते पूर्वमेव न संशयः । युधिष्ठिरस्य समितौ राजसूये निवेदितम् ।।"}, {"c": "11.8", "n": "33", "i": 49485, "v": "पाण्डवाः कौरवाश्चैव समासाद्य परस्परम् । न भविष्यन्ति कौन्तेय यत्ते कृत्यं तदाचर ।।"}, {"c": "11.8", "n": "34", "i": 49486, "v": "नारदस्य वचः श्रुत्वा तदाशोचन्त पाण्डवाः । एतत्ते सर्वमाख्यातं देवगुह्यं सनातनम् ।।"}, {"c": "11.8", "n": "35", "i": 49487, "v": "कथं ते शोकनाशः स्यात्प्राणेषु च दया प्रभो । स्नेहश्च पाण्डुपुत्रेषु ज्ञात्वा दैवकृतं विधिम् ।।"}, {"c": "11.8", "n": "36", "i": 49488, "v": "एष चार्थो महाबाहो पूर्वमेव मया श्रुतः । कथितो धर्मराजस्य राजसूये क्रतूत्तमे ।।"}, {"c": "11.8", "n": "37", "i": 49489, "v": "यतितं धर्मपुत्रेण मया गुह्ये निवेदिते । अविग्रहे कौरवाणां दैवं तु बलवत्तरम् ।।"}, {"c": "11.8", "n": "38", "i": 49490, "v": "अनतिक्रमणीयो हि विधी राजन्कथंचन । कृतान्तस्य हि भूतेन स्थावरेण त्रसेन च ।।"}, {"c": "11.8", "n": "39", "i": 49491, "v": "भवान्धर्मपरो यत्र बुद्धिश्रेष्ठश्च भारत । मुह्यते प्राणिनां ज्ञात्वा गतिं चागतिमेव च ।।"}, {"c": "11.8", "n": "40", "i": 49492, "v": "त्वां तु शोकेन संतप्तं मुह्यमानं मुहुर्मुहुः । ज्ञात्वा युधिष्ठिरो राजा प्राणानपि परित्यजेत् ।।"}, {"c": "11.8", "n": "41", "i": 49493, "v": "कृपालुर्नित्यशो वीरस्तिर्यग्योनिगतेष्वपि । स कथं त्वयि राजेन्द्र कृपां वै न करिष्यति ।।"}, {"c": "11.8", "n": "42", "i": 49494, "v": "मम चैव नियोगेन विधेश्चाप्यनिवर्तनात् । पाण्डवानां च कारुण्यात्प्राणान्धारय भारत ।।"}, {"c": "11.8", "n": "43", "i": 49495, "v": "एवं ते वर्तमानस्य लोके कीर्तिर्भविष्यति । धर्मश्च सुमहांस्तात तप्तं स्याच्च तपश्चिरात् ।।"}, {"c": "11.8", "n": "44", "i": 49496, "v": "पुत्रशोकसमुत्पन्नं हुताशं ज्वलितं यथा । प्रज्ञाम्भसा महाराज निर्वापय सदा सदा ।।"}, {"c": "11.8", "n": "45", "i": 49497, "v": "एतच्छ्रुत्वा तु वचनं व्यासस्यामिततेजसः । मुहूर्तं समनुध्याय धृतराष्ट्रोऽभ्यभाषत ।।"}, {"c": "11.8", "n": "46", "i": 49498, "v": "महता शोकजालेन प्रणुन्नोऽस्मि द्विजोत्तम । नात्मानमवबुध्यामि मुह्यमानो मुहुर्मुहुः ।।"}, {"c": "11.8", "n": "47", "i": 49499, "v": "इदं तु वचनं श्रुत्वा तव दैवनियोगजम् । धारयिष्याम्यहं प्राणान्यतिष्ये च नशोचितुम् ।।"}, {"c": "11.8", "n": "48", "i": 49500, "v": "एतच्छ्रुत्वा तु वचनं व्यासः सत्यवतीसुतः । धृतराष्ट्रस्य राजेन्द्र तत्रैवान्तरधीयत ।।"}, {"c": "11.9", "t": "जनमेजय उवाच ।"}, {"c": "11.9", "n": "1", "i": 49501, "v": "गते भगवति व्यासे धृतराष्ट्रो महीपतिः । किमचेष्टत विप्रर्षे तन्मे व्याख्यातुमर्हसि ।।"}, {"c": "11.9", "t": "वैशंपायन उवाच ।"}, {"c": "11.9", "n": "2", "i": 49502, "v": "एतच्छ्रुत्वा नरश्रेष्ठ चिरं ध्यात्वा त्वचेतनः । संजयं योजयेत्युक्त्वा विदुरं प्रत्यभाषत ।।"}, {"c": "11.9", "n": "3", "i": 49503, "v": "क्षिप्रमानय गान्धारीं सर्वाश्च भरतस्त्रियः । वधूं कुन्तीमुपादाय याश्चान्यास्तत्र योषितः ।।"}, {"c": "11.9", "n": "4", "i": 49504, "v": "एवमुक्त्वा स धर्मात्मा विदुरं धर्मवित्तमम् । शोकविप्रहतज्ञानो यानमेवान्वपद्यत ।।"}, {"c": "11.9", "n": "5", "i": 49505, "v": "गान्धारी चैव शोकार्ता भर्तुर्वचनचोदिता । सह कुन्त्या यतो राजा सह स्त्रीभिरुपाद्रवत् ।।"}, {"c": "11.9", "n": "6", "i": 49506, "v": "ताः समासाद्य राजानं भृशं शोकसमन्विताः । आमन्त्र्यान्योन्यमीयुः स्म भृशमुच्चुक्रुशुस्ततः ।।"}, {"c": "11.9", "n": "7", "i": 49507, "v": "ताः समाश्वासयत्क्षत्ता ताभ्यश्चार्ततरः स्वयम् । अश्रुकण्ठीः समारोप्य ततोऽसौ निर्ययौ पुरात् ।।"}, {"c": "11.9", "n": "8", "i": 49508, "v": "ततः प्रणादः संजज्ञे सर्वेषु कुरुवेश्मसु । आकुमारं पुरं सर्वमभवच्छोककर्शितम् ।।"}, {"c": "11.9", "n": "9", "i": 49509, "v": "अदृष्टपूर्वा या नार्यः पुरा देवगणैरपि । पृथग्जनेन दृश्यन्त तास्तदा निहतेश्वराः ।।"}, {"c": "11.9", "n": "10", "i": 49510, "v": "प्रकीर्य केशान्सुशुभान्भूषणान्यवमुच्य च । एकवस्त्रधरा नार्यः परिपेतुरनाथवत् ।।"}, {"c": "11.9", "n": "11", "i": 49511, "v": "श्वेतपर्वतरूपेभ्यो गृहेभ्यस्तास्त्वपाक्रमन् । गुहाभ्य इव शैलानां पृषत्यो हतयूथपाः ।।"}, {"c": "11.9", "n": "12", "i": 49512, "v": "तान्युदीर्णानि नारीणां तदा वृन्दान्यनेकशः । शोकार्तान्यद्रवन्राजन्किशोरीणामिवाङ्गने ।।"}, {"c": "11.9", "n": "13", "i": 49513, "v": "प्रगृह्य बाहून्क्रोशन्त्यः पुत्रान्भ्रातॄन्पितॄनपि । दर्शयन्तीव ता ह स्म युगान्ते लोकसंक्षयम् ।।"}, {"c": "11.9", "n": "14", "i": 49514, "v": "विलपन्त्यो रुदन्त्यश्च धावमानास्ततस्ततः । शोकेनाभ्याहतज्ञानाः कर्तव्यं न प्रजज्ञिरे ।।"}, {"c": "11.9", "n": "15", "i": 49515, "v": "व्रीडां जग्मुः पुरा याः स्म सखीनामपि योषितः । ता एकवस्त्रा निर्लज्जाः श्वश्रूणां पुरतोऽभवन् ।।"}, {"c": "11.9", "n": "16", "i": 49516, "v": "परस्परं सुसूक्ष्मेषु शोकेष्वाश्वासयन्स्म याः । ताः शोकविह्वला राजन्नुपैक्षन्त परस्परम् ।।"}, {"c": "11.9", "n": "17", "i": 49517, "v": "ताभिः परिवृतो राजा रुदतीभिः सहस्रशः । निर्ययौ नगराद्दीनस्तूर्णमायोधनं प्रति ।।"}, {"c": "11.9", "n": "18", "i": 49518, "v": "शिल्पिनो वणिजो वैश्याः सर्वकर्मोपजीविनः । ते पार्थिवं पुरस्कृत्य निर्ययुर्नगराद्बहिः ।।"}, {"c": "11.9", "n": "19", "i": 49519, "v": "तासां विक्रोशमानानामार्तानां कुरुसंक्षये । प्रादुरासीन्महाञ्शब्दो व्यथयन्भुवनान्युत ।।"}, {"c": "11.9", "n": "20", "i": 49520, "v": "युगान्तकाले संप्राप्ते भूतानां दह्यतामिव । अभावः स्यादयं प्राप्त इति भूतानि मेनिरे ।।"}, {"c": "11.9", "n": "21", "i": 49521, "v": "भृशमुद्विग्नमनसस्ते पौराः कुरुसंक्षये । प्राक्रोशन्त महाराज स्वनुरक्तास्तदा भृशम् ।।"}, {"c": "11.10", "t": "वैशंपायन उवाच ।"}, {"c": "11.10", "n": "1", "i": 49522, "v": "क्रोशमात्रं ततो गत्वा ददृशुस्तान्महारथान् । शारद्वतं कृपं द्रौणिं कृतवर्माणमेव च ।।"}, {"c": "11.10", "n": "2", "i": 49523, "v": "ते तु दृष्ट्वैव राजानं प्रज्ञाचक्षुषमीश्वरम् । अश्रुकण्ठा विनिःश्वस्य रुदन्तमिदमब्रुवन् ।।"}, {"c": "11.10", "n": "3", "i": 49524, "v": "पुत्रस्तव महाराज कृत्वा कर्म सुदुष्करम् । गतः सानुचरो राजञ्शक्रलोकं महीपतिः ।।"}, {"c": "11.10", "n": "4", "i": 49525, "v": "दुर्योधनबलान्मुक्ता वयमेव त्रयो रथाः । सर्वमन्यत्परिक्षीणं सैन्यं ते भरतर्षभ ।।"}, {"c": "11.10", "n": "5", "i": 49526, "v": "इत्येवमुक्त्वा राजानं कृपः शारद्वतस्तदा । गान्धारीं पुत्रशोकार्तामिदं वचनमब्रवीत् ।।"}, {"c": "11.10", "n": "6", "i": 49527, "v": "अभीता युध्यमानास्ते घ्नन्तः शत्रुगणान्बहून् । वीरकर्माणि कुर्वाणाः पुत्रास्ते निधनं गताः ।।"}, {"c": "11.10", "n": "7", "i": 49528, "v": "ध्रुवं संप्राप्य लोकांस्ते निर्मलाञ्शस्त्रनिर्जितान् । भास्वरं देहमास्थाय विहरन्त्यमरा इव ।।"}, {"c": "11.10", "n": "8", "i": 49529, "v": "न हि कश्चिद्धि शूराणां युध्यमानः पराङ्मुखः । शस्त्रेण निधनं प्राप्तो न च कश्चित्कृताञ्जलिः ।।"}, {"c": "11.10", "n": "9", "i": 49530, "v": "एतां तां क्षत्रियस्याहुः पुराणां परमां गतिम् । शस्त्रेण निधनं संख्ये तान्न शोचितुमर्हसि ।।"}, {"c": "11.10", "n": "10", "i": 49531, "v": "न चापि शत्रवस्तेषामृध्यन्ते राज्ञि पाण्डवाः । शृणु यत्कृतमस्माभिरश्वत्थामपुरोगमैः ।।"}, {"c": "11.10", "n": "11", "i": 49532, "v": "अधर्मेण हतं श्रुत्वा भीमसेनेन ते सुतम् । सुप्तं शिबिरमाविश्य पाण्डूनां कदनं कृतम् ।।"}, {"c": "11.10", "n": "12", "i": 49533, "v": "पाञ्चाला निहताः सर्वे धृष्टद्युम्नपुरोगमाः । द्रुपदस्यात्मजाश्चैव द्रौपदेयाश्च पातिताः ।।"}, {"c": "11.10", "n": "13", "i": 49534, "v": "तथा विशसनं कृत्वा पुत्रशत्रुगणस्य ते । प्राद्रवाम रणे स्थातुं न हि शक्यामहे त्रयः ।।"}, {"c": "11.10", "n": "14", "i": 49535, "v": "ते हि शूरा महेष्वासाः क्षिप्रमेष्यन्ति पाण्डवाः । अमर्षवशमापन्ना वैरं प्रतिजिहीर्षवः ।।"}, {"c": "11.10", "n": "15", "i": 49536, "v": "निहतानात्मजाञ्श्रुत्वा प्रमत्तान्पुरुषर्षभाः । निनीषन्तः पदं शूराः क्षिप्रमेव यशस्विनि ।।"}, {"c": "11.10", "n": "16", "i": 49537, "v": "पाण्डूनां किल्बिषं कृत्वा संस्थातुं नोत्सहामहे । अनुजानीहि नो राज्ञि मा च शोके मनः कृथाः ।।"}, {"c": "11.10", "n": "17", "i": 49538, "v": "राजंस्त्वमनुजानीहि धैर्यमातिष्ठ चोत्तमम् । निष्ठान्तं पश्य चापि त्वं क्षत्रधर्मं च केवलम् ।।"}, {"c": "11.10", "n": "18", "i": 49539, "v": "इत्येवमुक्त्वा राजानं कृत्वा चाभिप्रदक्षिणम् । कृपश्च कृतवर्मा च द्रोणपुत्रश्च भारत ।।"}, {"c": "11.10", "n": "19", "i": 49540, "v": "अवेक्षमाणा राजानं धृतराष्ट्रं मनीषिणम् । गङ्गामनु महात्मानस्तूर्णमश्वानचोदयन् ।।"}, {"c": "11.10", "n": "20", "i": 49541, "v": "अपक्रम्य तु ते राजन्सर्व एव महारथाः । आमन्त्र्यान्योन्यमुद्विग्नास्त्रिधा ते प्रययुस्ततः ।।"}, {"c": "11.10", "n": "21", "i": 49542, "v": "जगाम हास्तिनपुरं कृपः शारद्वतस्तदा । स्वमेव राष्ट्रं हार्दिक्यो द्रौणिर्व्यासाश्रमं ययौ ।।"}, {"c": "11.10", "n": "22", "i": 49543, "v": "एवं ते प्रययुर्वीरा वीक्षमाणाः परस्परम् । भयार्ताः पाण्डुपुत्राणामागस्कृत्वा महात्मनाम् ।।"}, {"c": "11.10", "n": "23", "i": 49544, "v": "समेत्य वीरा राजानं तदा त्वनुदिते रवौ । विप्रजग्मुर्महाराज यथेच्छकमरिंदमाः ।।"}, {"c": "11.11", "t": "वैशंपायन उवाच ।"}, {"c": "11.11", "n": "1", "i": 49545, "v": "हतेषु सर्वसैन्येषु धर्मराजो युधिष्ठिरः । शुश्रुवे पितरं वृद्धं निर्यातं गजसाह्वयात् ।।"}, {"c": "11.11", "n": "2", "i": 49546, "v": "सोऽभ्ययात्पुत्रशोकार्तः पुत्रशोकपरिप्लुतम् । शोचमानो महाराज भ्रातृभिः सहितस्तदा ।।"}, {"c": "11.11", "n": "3", "i": 49547, "v": "अन्वीयमानो वीरेण दाशार्हेण महात्मना । युयुधानेन च तथा तथैव च युयुत्सुना ।।"}, {"c": "11.11", "n": "4", "i": 49548, "v": "तमन्वगात्सुदुःखार्ता द्रौपदी शोककर्शिता । सह पाञ्चालयोषिद्भिर्यास्तत्रासन्समागताः ।।"}, {"c": "11.11", "n": "5", "i": 49549, "v": "स गङ्गामनु वृन्दानि स्त्रीणां भरतसत्तम । कुररीणामिवार्तानां क्रोशन्तीनां ददर्श ह ।।"}, {"c": "11.11", "n": "6", "i": 49550, "v": "ताभिः परिवृतो राजा रुदतीभिः सहस्रशः । ऊर्ध्वबाहुभिरार्ताभिर्ब्रुवतीभिः प्रियाप्रिये ।।"}, {"c": "11.11", "n": "7", "i": 49551, "v": "क्व नु धर्मज्ञता राज्ञः क्व नु साद्यानृशंसता । यदावधीत्पितॄन्भ्रातॄन्गुरून्पुत्रान्सखीनपि ।।"}, {"c": "11.11", "n": "8", "i": 49552, "v": "घातयित्वा कथं द्रोणं भीष्मं चापि पितामहम् । मनस्तेऽभून्महाबाहो हत्वा चापि जयद्रथम् ।।"}, {"c": "11.11", "n": "9", "i": 49553, "v": "किं नु राज्येन ते कार्यं पितॄन्भ्रातॄनपश्यतः । अभिमन्युं च दुर्धर्षं द्रौपदेयांश्च भारत ।।"}, {"c": "11.11", "n": "10", "i": 49554, "v": "अतीत्य ता महाबाहुः क्रोशन्तीः कुररीरिव । ववन्दे पितरं ज्येष्ठं धर्मराजो युधिष्ठिरः ।।"}, {"c": "11.11", "n": "11", "i": 49555, "v": "ततोऽभिवाद्य पितरं धर्मेणामित्रकर्शनाः । न्यवेदयन्त नामानि पाण्डवास्तेऽपि सर्वशः ।।"}, {"c": "11.11", "n": "12", "i": 49556, "v": "तमात्मजान्तकरणं पिता पुत्रवधार्दितः । अप्रीयमाणः शोकार्तः पाण्डवं परिषस्वजे ।।"}, {"c": "11.11", "n": "13", "i": 49557, "v": "धर्मराजं परिष्वज्य सान्त्वयित्वा च भारत । दुष्टात्मा भीममन्वैच्छद्दिधक्षुरिव पावकः ।।"}, {"c": "11.11", "n": "14", "i": 49558, "v": "स कोपपावकस्तस्य शोकवायुसमीरितः । भीमसेनमयं दावं दिधक्षुरिव दृश्यते ।।"}, {"c": "11.11", "n": "15", "i": 49559, "v": "तस्य संकल्पमाज्ञाय भीमं प्रत्यशुभं हरिः । भीममाक्षिप्य पाणिभ्यां प्रददौ भीममायसम् ।।"}, {"c": "11.11", "n": "16", "i": 49560, "v": "प्रागेव तु महाबुद्धिर्बुद्ध्वा तस्येङ्गितं हरिः । संविधानं महाप्राज्ञस्तत्र चक्रे जनार्दनः ।।"}, {"c": "11.11", "n": "17", "i": 49561, "v": "तं तु गृह्यैव पाणिभ्यां भीमसेनमयस्मयम् । बभञ्ज बलवान्राजा मन्यमानो वृकोदरम् ।।"}, {"c": "11.11", "n": "18", "i": 49562, "v": "नागायुतबलप्राणः स राजा भीममायसम् । भङ्क्त्वा विमथितोरस्कः सुस्राव रुधिरं मुखात् ।।"}, {"c": "11.11", "n": "19", "i": 49563, "v": "ततः पपात मेदिन्यां तथैव रुधिरोक्षितः । प्रपुष्पिताग्रशिखरः पारिजात इव द्रुमः ।।"}, {"c": "11.11", "n": "20", "i": 49564, "v": "पर्यगृह्णत तं विद्वान्सूतो गावल्गणिस्तदा । मैवमित्यब्रवीच्चैनं शमयन्सान्त्वयन्निव ।।"}, {"c": "11.11", "n": "21", "i": 49565, "v": "स तु कोपं समुत्सृज्य गतमन्युर्महामनाः । हा हा भीमेति चुक्रोश भूयः शोकसमन्वितः ।।"}, {"c": "11.11", "n": "22", "i": 49566, "v": "तं विदित्वा गतक्रोधं भीमसेनवधार्दितम् । वासुदेवो वरः पुंसामिदं वचनमब्रवीत् ।।"}, {"c": "11.11", "n": "23", "i": 49567, "v": "मा शुचो धृतराष्ट्र त्वं नैष भीमस्त्वया हतः । आयसी प्रतिमा ह्येषा त्वया राजन्निपातिता ।।"}, {"c": "11.11", "n": "24", "i": 49568, "v": "त्वां क्रोधवशमापन्नं विदित्वा भरतर्षभ । मयापकृष्टः कौन्तेयो मृत्योर्दंष्ट्रान्तरं गतः ।।"}, {"c": "11.11", "n": "25", "i": 49569, "v": "न हि ते राजशार्दूल बले तुल्योऽस्ति कश्चन । कः सहेत महाबाहो बाह्वोर्निग्रहणं नरः ।।"}, {"c": "11.11", "n": "26", "i": 49570, "v": "यथान्तकमनुप्राप्य जीवन्कश्चिन्न मुच्यते । एवं बाह्वन्तरं प्राप्य तव जीवेन्न कश्चन ।।"}, {"c": "11.11", "n": "27", "i": 49571, "v": "तस्मात्पुत्रेण या सा ते प्रतिमा कारितायसी । भीमस्य सेयं कौरव्य तवैवोपहृता मया ।।"}, {"c": "11.11", "n": "28", "i": 49572, "v": "पुत्रशोकाभिसंतापाद्धर्मादपहृतं मनः । तव राजेन्द्र तेन त्वं भीमसेनं जिघांससि ।।"}, {"c": "11.11", "n": "29", "i": 49573, "v": "न च ते तत्क्षमं राजन्हन्यास्त्वं यद्वृकोदरम् । न हि पुत्रा महाराज जीवेयुस्ते कथंचन ।।"}, {"c": "11.11", "n": "30", "i": 49574, "v": "तस्माद्यत्कृतमस्माभिर्मन्यमानैः क्षमं प्रति । अनुमन्यस्व तत्सर्वं मा च शोके मनः कृथाः ।।"}, {"c": "11.12", "t": "वैशंपायन उवाच ।"}, {"c": "11.12", "n": "1", "i": 49575, "v": "तत एनमुपातिष्ठञ्शौचार्थं परिचारकाः । कृतशौचं पुनश्चैनं प्रोवाच मधुसूदनः ।।"}, {"c": "11.12", "n": "2", "i": 49576, "v": "राजन्नधीता वेदास्ते शास्त्राणि विविधानि च । श्रुतानि च पुराणानि राजधर्माश्च केवलाः ।।"}, {"c": "11.12", "n": "3", "i": 49577, "v": "एवं विद्वान्महाप्राज्ञ नाकार्षीर्वचनं तदा । पाण्डवानधिकाञ्जानन्बले शौर्ये च कौरव ।।"}, {"c": "11.12", "n": "4", "i": 49578, "v": "राजा हि यः स्थिरप्रज्ञः स्वयं दोषानवेक्षते । देशकालविभागं च परं श्रेयः स विन्दति ।।"}, {"c": "11.12", "n": "5", "i": 49579, "v": "उच्यमानं च यः श्रेयो गृह्णीते नो हिताहिते । आपदं समनुप्राप्य स शोचत्यनये स्थितः ।।"}, {"c": "11.12", "n": "6", "i": 49580, "v": "ततोऽन्यवृत्तमात्मानं समवेक्षस्व भारत । राजंस्त्वं ह्यविधेयात्मा दुर्योधनवशे स्थितः ।।"}, {"c": "11.12", "n": "7", "i": 49581, "v": "आत्मापराधादायस्तस्तत्किं भीमं जिघांससि । तस्मात्संयच्छ कोपं त्वं स्वमनुस्मृत्य दुष्कृतम् ।।"}, {"c": "11.12", "n": "8", "i": 49582, "v": "यस्तु तां स्पर्धया क्षुद्रः पाञ्चालीमानयत्सभाम् । स हतो भीमसेनेन वैरं प्रतिचिकीर्षता ।।"}, {"c": "11.12", "n": "9", "i": 49583, "v": "आत्मनोऽतिक्रमं पश्य पुत्रस्य च दुरात्मनः । यदनागसि पाण्डूनां परित्यागः परंतप ।।"}, {"c": "11.12", "n": "10", "i": 49584, "v": "एवमुक्तः स कृष्णेन सर्वं सत्यं जनाधिप । उवाच देवकीपुत्रं धृतराष्ट्रो महीपतिः ।।"}, {"c": "11.12", "n": "11", "i": 49585, "v": "एवमेतन्महाबाहो यथा वदसि माधव । पुत्रस्नेहस्तु धर्मात्मन्धैर्यान्मां समचालयत् ।।"}, {"c": "11.12", "n": "12", "i": 49586, "v": "दिष्ट्या तु पुरुषव्याघ्रो बलवान्सत्यविक्रमः । त्वद्गुप्तो नागमत्कृष्ण भीमो बाह्वन्तरं मम ।।"}, {"c": "11.12", "n": "13", "i": 49587, "v": "इदानीं त्वहमेकाग्रो गतमन्युर्गतज्वरः । मध्यमं पाण्डवं वीरं स्प्रष्टुमिच्छामि केशव ।।"}, {"c": "11.12", "n": "14", "i": 49588, "v": "हतेषु पार्थिवेन्द्रेषु पुत्रेषु निहतेषु च । पाण्डुपुत्रेषु मे शर्म प्रीतिश्चाप्यवतिष्ठते ।।"}, {"c": "11.12", "n": "15", "i": 49589, "v": "ततः स भीमं च धनंजयं च; माद्र्याश्च पुत्रौ पुरुषप्रवीरौ । पस्पर्श गात्रैः प्ररुदन्सुगात्रा;नाश्वास्य कल्याणमुवाच चैनान् ।।"}, {"c": "11.13", "t": "वैशंपायन उवाच ।"}, {"c": "11.13", "n": "1", "i": 49590, "v": "धृतराष्ट्राभ्यनुज्ञातास्ततस्ते कुरुपुंगवाः । अभ्ययुर्भ्रातरः सर्वे गान्धारीं सहकेशवाः ।।"}, {"c": "11.13", "n": "2", "i": 49591, "v": "ततो ज्ञात्वा हतामित्रं धर्मराजं युधिष्ठिरम् । गान्धारी पुत्रशोकार्ता शप्तुमैच्छदनिन्दिता ।।"}, {"c": "11.13", "n": "3", "i": 49592, "v": "तस्याः पापमभिप्रायं विदित्वा पाण्डवान्प्रति । ऋषिः सत्यवतीपुत्रः प्रागेव समबुध्यत ।।"}, {"c": "11.13", "n": "4", "i": 49593, "v": "स गङ्गायामुपस्पृश्य पुण्यगन्धं पयः शुचि । तं देशमुपसंपेदे परमर्षिर्मनोजवः ।।"}, {"c": "11.13", "n": "5", "i": 49594, "v": "दिव्येन चक्षुषा पश्यन्मनसानुद्धतेन च । सर्वप्राणभृतां भावं स तत्र समबुध्यत ।।"}, {"c": "11.13", "n": "6", "i": 49595, "v": "स स्नुषामब्रवीत्काले कल्यवादी महातपाः । शापकालमवाक्षिप्य शमकालमुदीरयन् ।।"}, {"c": "11.13", "n": "7", "i": 49596, "v": "न कोपः पाण्डवे कार्यो गान्धारि शममाप्नुहि । रजो निगृह्यतामेतच्छृणु चेदं वचो मम ।।"}, {"c": "11.13", "n": "8", "i": 49597, "v": "उक्तास्यष्टादशाहानि पुत्रेण जयमिच्छता । शिवमाशास्स्व मे मातर्युध्यमानस्य शत्रुभिः ।।"}, {"c": "11.13", "n": "9", "i": 49598, "v": "सा तथा याच्यमाना त्वं काले काले जयैषिणा । उक्तवत्यसि गान्धारि यतो धर्मस्ततो जयः ।।"}, {"c": "11.13", "n": "10", "i": 49599, "v": "न चाप्यतीतां गान्धारि वाचं ते वितथामहम् । स्मरामि भाषमाणायास्तथा प्रणिहिता ह्यसि ।।"}, {"c": "11.13", "n": "11", "i": 49600, "v": "सा त्वं धर्मं परिस्मृत्य वाचा चोक्त्वा मनस्विनि । कोपं संयच्छ गान्धारि मैवं भूः सत्यवादिनि ।।"}, {"c": "11.13", "t": "गान्धार्युवाच ।"}, {"c": "11.13", "n": "12", "i": 49601, "v": "भगवन्नाभ्यसूयामि नैतानिच्छामि नश्यतः । पुत्रशोकेन तु बलान्मनो विह्वलतीव मे ।।"}, {"c": "11.13", "n": "13", "i": 49602, "v": "यथैव कुन्त्या कौन्तेया रक्षितव्यास्तथा मया । यथैव धृतराष्ट्रेण रक्षितव्यास्तथा मया ।।"}, {"c": "11.13", "n": "14", "i": 49603, "v": "दुर्योधनापराधेन शकुनेः सौबलस्य च । कर्णदुःशासनाभ्यां च वृत्तोऽयं कुरुसंक्षयः ।।"}, {"c": "11.13", "n": "15", "i": 49604, "v": "नापराध्यति बीभत्सुर्न च पार्थो वृकोदरः । नकुलः सहदेवो वा नैव जातु युधिष्ठिरः ।।"}, {"c": "11.13", "n": "16", "i": 49605, "v": "युध्यमाना हि कौरव्याः कृन्तमानाः परस्परम् । निहताः सहिताश्चान्यैस्तत्र नास्त्यप्रियं मम ।।"}, {"c": "11.13", "n": "17", "i": 49606, "v": "यत्तु कर्माकरोद्भीमो वासुदेवस्य पश्यतः । दुर्योधनं समाहूय गदायुद्धे महामनाः ।।"}, {"c": "11.13", "n": "18", "i": 49607, "v": "शिक्षयाभ्यधिकं ज्ञात्वा चरन्तं बहुधा रणे । अधो नाभ्यां प्रहृतवांस्तन्मे कोपमवर्धयत् ।।"}, {"c": "11.13", "n": "19", "i": 49608, "v": "कथं नु धर्मं धर्मज्ञैः समुद्दिष्टं महात्मभिः । त्यजेयुराहवे शूराः प्राणहेतोः कथंचन ।।"}, {"c": "11.14", "t": "वैशंपायन उवाच ।"}, {"c": "11.14", "n": "1", "i": 49609, "v": "तच्छ्रुत्वा वचनं तस्या भीमसेनोऽथ भीतवत् । गान्धारीं प्रत्युवाचेदं वचः सानुनयं तदा ।।"}, {"c": "11.14", "n": "2", "i": 49610, "v": "अधर्मो यदि वा धर्मस्त्रासात्तत्र मया कृतः । आत्मानं त्रातुकामेन तन्मे त्वं क्षन्तुमर्हसि ।।"}, {"c": "11.14", "n": "3", "i": 49611, "v": "न हि युद्धेन पुत्रस्ते धर्मेण स महाबलः । शक्यः केनचिदुद्यन्तुमतो विषममाचरम् ।।"}, {"c": "11.14", "n": "4", "i": 49612, "v": "सैन्यस्यैकोऽवशिष्टोऽयं गदायुद्धे च वीर्यवान् । मां हत्वा न हरेद्राज्यमिति चैतत्कृतं मया ।।"}, {"c": "11.14", "n": "5", "i": 49613, "v": "राजपुत्रीं च पाञ्चालीमेकवस्त्रां रजस्वलाम् । भवत्या विदितं सर्वमुक्तवान्यत्सुतस्तव ।।"}, {"c": "11.14", "n": "6", "i": 49614, "v": "सुयोधनमसंगृह्य न शक्या भूः ससागरा । केवला भोक्तुमस्माभिरतश्चैतत्कृतं मया ।।"}, {"c": "11.14", "n": "7", "i": 49615, "v": "तच्चाप्यप्रियमस्माकं पुत्रस्ते समुपाचरत् । द्रौपद्या यत्सभामध्ये सव्यमूरुमदर्शयत् ।।"}, {"c": "11.14", "n": "8", "i": 49616, "v": "तत्रैव वध्यः सोऽस्माकं दुराचारोऽम्ब ते सुतः । धर्मराजाज्ञया चैव स्थिताः स्म समये तदा ।।"}, {"c": "11.14", "n": "9", "i": 49617, "v": "वैरमुद्धुक्षितं राज्ञि पुत्रेण तव तन्महत् । क्लेशिताश्च वने नित्यं तत एतत्कृतं मया ।।"}, {"c": "11.14", "n": "10", "i": 49618, "v": "वैरस्यास्य गतः पारं हत्वा दुर्योधनं रणे । राज्यं युधिष्ठिरः प्राप्तो वयं च गतमन्यवः ।।"}, {"c": "11.14", "t": "गान्धार्युवाच ।"}, {"c": "11.14", "n": "11", "i": 49619, "v": "न तस्यैष वधस्तात यत्प्रशंससि मे सुतम् । कृतवांश्चापि तत्सर्वं यदिदं भाषसे मयि ।।"}, {"c": "11.14", "n": "12", "i": 49620, "v": "हताश्वे नकुले यत्तद्वृषसेनेन भारत । अपिबः शोणितं संख्ये दुःशासनशरीरजम् ।।"}, {"c": "11.14", "n": "13", "i": 49621, "v": "सद्भिर्विगर्हितं घोरमनार्यजनसेवितम् । क्रूरं कर्माकरोः कस्मात्तदयुक्तं वृकोदर ।।"}, {"c": "11.14", "t": "भीमसेन उवाच ।"}, {"c": "11.14", "n": "14", "i": 49622, "v": "अन्यस्यापि न पातव्यं रुधिरं किं पुनः स्वकम् । यथैवात्मा तथा भ्राता विशेषो नास्ति कश्चन ।।"}, {"c": "11.14", "n": "15", "i": 49623, "v": "रुधिरं न व्यतिक्रामद्दन्तोष्ठं मेऽम्ब मा शुचः । वैवस्वतस्तु तद्वेद हस्तौ मे रुधिरोक्षितौ ।।"}, {"c": "11.14", "n": "16", "i": 49624, "v": "हताश्वं नकुलं दृष्ट्वा वृषसेनेन संयुगे । भ्रातॄणां संप्रहृष्टानां त्रासः संजनितो मया ।।"}, {"c": "11.14", "n": "17", "i": 49625, "v": "केशपक्षपरामर्शे द्रौपद्या द्यूतकारिते । क्रोधाद्यदब्रुवं चाहं तच्च मे हृदि वर्तते ।।"}, {"c": "11.14", "n": "18", "i": 49626, "v": "क्षत्रधर्माच्च्युतो राज्ञि भवेयं शाश्वतीः समाः । प्रतिज्ञां तामनिस्तीर्य ततस्तत्कृतवानहम् ।।"}, {"c": "11.14", "n": "19", "i": 49627, "v": "न मामर्हसि गान्धारि दोषेण परिशङ्कितुम् । अनिगृह्य पुरा पुत्रानस्मास्वनपकारिषु ।।"}, {"c": "11.14", "t": "गान्धार्युवाच ।"}, {"c": "11.14", "n": "20", "i": 49628, "v": "वृद्धस्यास्य शतं पुत्रान्निघ्नंस्त्वमपराजितः । कस्मान्न शेषयः कंचिद्येनाल्पमपराधितम् ।।"}, {"c": "11.14", "n": "21", "i": 49629, "v": "संतानमावयोस्तात वृद्धयोर्हृतराज्ययोः । कथमन्धद्वयस्यास्य यष्टिरेका न वर्जिता ।।"}, {"c": "11.14", "n": "22", "i": 49630, "v": "शेषे ह्यवस्थिते तात पुत्राणामन्तके त्वयि । न मे दुःखं भवेदेतद्यदि त्वं धर्ममाचरः ।।"}, {"c": "11.15", "t": "वैशंपायन उवाच ।"}, {"c": "11.15", "n": "1", "i": 49631, "v": "एवमुक्त्वा तु गान्धारी युधिष्ठिरमपृच्छत । क्व स राजेति सक्रोधा पुत्रपौत्रवधार्दिता ।।"}, {"c": "11.15", "n": "2", "i": 49632, "v": "तामभ्यगच्छद्राजेन्द्रो वेपमानः कृताञ्जलिः । युधिष्ठिर इदं चैनां मधुरं वाक्यमब्रवीत् ।।"}, {"c": "11.15", "n": "3", "i": 49633, "v": "पुत्रहन्ता नृशंसोऽहं तव देवि युधिष्ठिरः । शापार्हः पृथिवीनाशे हेतुभूतः शपस्व माम् ।।"}, {"c": "11.15", "n": "4", "i": 49634, "v": "न हि मे जीवितेनार्थो न राज्येन धनेन वा । तादृशान्सुहृदो हत्वा मूढस्यास्य सुहृद्द्रुहः ।।"}, {"c": "11.15", "n": "5", "i": 49635, "v": "तमेवंवादिनं भीतं संनिकर्षगतं तदा । नोवाच किंचिद्गान्धारी निःश्वासपरमा भृशम् ।।"}, {"c": "11.15", "n": "6", "i": 49636, "v": "तस्यावनतदेहस्य पादयोर्निपतिष्यतः । युधिष्ठिरस्य नृपतेर्धर्मज्ञा धर्मदर्शिनी । अङ्गुल्यग्राणि ददृशे देवी पट्टान्तरेण सा ।।"}, {"c": "11.15", "n": "7", "i": 49637, "v": "ततः स कुनखीभूतो दर्शनीयनखो नृपः । तं दृष्ट्वा चार्जुनोऽगच्छद्वासुदेवस्य पृष्ठतः ।।"}, {"c": "11.15", "n": "8", "i": 49638, "v": "एवं संचेष्टमानांस्तानितश्चेतश्च भारत । गान्धारी विगतक्रोधा सान्त्वयामास मातृवत् ।।"}, {"c": "11.15", "n": "9", "i": 49639, "v": "तया ते समनुज्ञाता मातरं वीरमातरम् । अभ्यगच्छन्त सहिताः पृथां पृथुलवक्षसः ।।"}, {"c": "11.15", "n": "10", "i": 49640, "v": "चिरस्य दृष्ट्वा पुत्रान्सा पुत्राधिभिरभिप्लुता । बाष्पमाहारयद्देवी वस्त्रेणावृत्य वै मुखम् ।।"}, {"c": "11.15", "n": "11", "i": 49641, "v": "ततो बाष्पं समुत्सृज्य सह पुत्रैस्तथा पृथा । अपश्यदेताञ्शस्त्रौघैर्बहुधा परिविक्षतान् ।।"}, {"c": "11.15", "n": "12", "i": 49642, "v": "सा तानेकैकशः पुत्रान्संस्पृशन्ती पुनः पुनः । अन्वशोचन्त दुःखार्ता द्रौपदीं च हतात्मजाम् । रुदतीमथ पाञ्चालीं ददर्श पतितां भुवि ।।"}, {"c": "11.15", "t": "द्रौपद्युवाच ।"}, {"c": "11.15", "n": "13", "i": 49643, "v": "आर्ये पौत्राः क्व ते सर्वे सौभद्रसहिता गताः । न त्वां तेऽद्याभिगच्छन्ति चिरदृष्टां तपस्विनीम् । किं नु राज्येन वै कार्यं विहीनायाः सुतैर्मम ।।"}, {"c": "11.15", "t": "वैशंपायन उवाच ।"}, {"c": "11.15", "n": "14", "i": 49644, "v": "तां समाश्वासयामास पृथा पृथुललोचना । उत्थाप्य याज्ञसेनीं तु रुदतीं शोककर्शिताम् ।।"}, {"c": "11.15", "n": "15", "i": 49645, "v": "तयैव सहिता चापि पुत्रैरनुगता पृथा । अभ्यगच्छत गान्धारीमार्तामार्ततरा स्वयम् ।।"}, {"c": "11.15", "n": "16", "i": 49646, "v": "तामुवाचाथ गान्धारी सह वध्वा यशस्विनीम् । मैवं पुत्रीति शोकार्ता पश्य मामपि दुःखिताम् ।।"}, {"c": "11.15", "n": "17", "i": 49647, "v": "मन्ये लोकविनाशोऽयं कालपर्यायचोदितः । अवश्यभावी संप्राप्तः स्वभावाल्लोमहर्षणः ।।"}, {"c": "11.15", "n": "18", "i": 49648, "v": "इदं तत्समनुप्राप्तं विदुरस्य वचो महत् । असिद्धानुनये कृष्णे यदुवाच महामतिः ।।"}, {"c": "11.15", "n": "19", "i": 49649, "v": "तस्मिन्नपरिहार्येऽर्थे व्यतीते च विशेषतः । मा शुचो न हि शोच्यास्ते संग्रामे निधनं गताः ।।"}, {"c": "11.15", "n": "20", "i": 49650, "v": "यथैव त्वं तथैवाहं को वा माश्वासयिष्यति । ममैव ह्यपराधेन कुलमग्र्यं विनाशितम् ।।"}, {"c": "11.16", "t": "वैशंपायन उवाच ।"}, {"c": "11.16", "n": "1", "i": 49651, "v": "एवमुक्त्वा तु गान्धारी कुरूणामाविकर्तनम् । अपश्यत्तत्र तिष्ठन्ती सर्वं दिव्येन चक्षुषा ।।"}, {"c": "11.16", "n": "2", "i": 49652, "v": "पतिव्रता महाभागा समानव्रतचारिणी । उग्रेण तपसा युक्ता सततं सत्यवादिनी ।।"}, {"c": "11.16", "n": "3", "i": 49653, "v": "वरदानेन कृष्णस्य महर्षेः पुण्यकर्मणः । दिव्यज्ञानबलोपेता विविधं पर्यदेवयत् ।।"}, {"c": "11.16", "n": "4", "i": 49654, "v": "ददर्श सा बुद्धिमती दूरादपि यथान्तिके । रणाजिरं नृवीराणामद्भुतं लोमहर्षणम् ।।"}, {"c": "11.16", "n": "5", "i": 49655, "v": "अस्थिकेशपरिस्तीर्णं शोणितौघपरिप्लुतम् । शरीरैर्बहुसाहस्रैर्विनिकीर्णं समन्ततः ।।"}, {"c": "11.16", "n": "6", "i": 49656, "v": "गजाश्वरथयोधानामावृतं रुधिराविलैः । शरीरैरशिरस्कैश्च विदेहैश्च शिरोगणैः ।।"}, {"c": "11.16", "n": "7", "i": 49657, "v": "गजाश्वनरवीराणां निःसत्त्वैरभिसंवृतम् । सृगालबडकाकोलकङ्ककाकनिषेवितम् ।।"}, {"c": "11.16", "n": "8", "i": 49658, "v": "रक्षसां पुरुषादानां मोदनं कुरराकुलम् । अशिवाभिः शिवाभिश्च नादितं गृध्रसेवितम् ।।"}, {"c": "11.16", "n": "9", "i": 49659, "v": "ततो व्यासाभ्यनुज्ञातो धृतराष्ट्रो महीपतिः । पाण्डुपुत्राश्च ते सर्वे युधिष्ठिरपुरोगमाः ।।"}, {"c": "11.16", "n": "10", "i": 49660, "v": "वासुदेवं पुरस्कृत्य हतबन्धुं च पार्थिवम् । कुरुस्त्रियः समासाद्य जग्मुरायोधनं प्रति ।।"}, {"c": "11.16", "n": "11", "i": 49661, "v": "समासाद्य कुरुक्षेत्रं ताः स्त्रियो निहतेश्वराः । अपश्यन्त हतांस्तत्र पुत्रान्भ्रातॄन्पितॄन्पतीन् ।।"}, {"c": "11.16", "n": "12", "i": 49662, "v": "क्रव्यादैर्भक्ष्यमाणान्वै गोमायुबडवायसैः । भूतैः पिशाचै रक्षोभिर्विविधैश्च निशाचरैः ।।"}, {"c": "11.16", "n": "13", "i": 49663, "v": "रुद्राक्रीडनिभं दृष्ट्वा तदा विशसनं स्त्रियः । महार्हेभ्योऽथ यानेभ्यो विक्रोशन्त्यो निपेतिरे ।।"}, {"c": "11.16", "n": "14", "i": 49664, "v": "अदृष्टपूर्वं पश्यन्त्यो दुःखार्ता भरतस्त्रियः । शरीरेष्वस्खलन्नन्या न्यपतंश्चापरा भुवि ।।"}, {"c": "11.16", "n": "15", "i": 49665, "v": "श्रान्तानां चाप्यनाथानां नासीत्काचन चेतना । पाञ्चालकुरुयोषाणां कृपणं तदभून्महत् ।।"}, {"c": "11.16", "n": "16", "i": 49666, "v": "दुःखोपहतचित्ताभिः समन्तादनुनादितम् । दृष्ट्वायोधनमत्युग्रं धर्मज्ञा सुबलात्मजा ।।"}, {"c": "11.16", "n": "17", "i": 49667, "v": "ततः सा पुण्डरीकाक्षमामन्त्र्य पुरुषोत्तमम् । कुरूणां वैशसं दृष्ट्वा दुःखाद्वचनमब्रवीत् ।।"}, {"c": "11.16", "n": "18", "i": 49668, "v": "पश्यैताः पुण्डरीकाक्ष स्नुषा मे निहतेश्वराः । प्रकीर्णकेशाः क्रोशन्तीः कुररीरिव माधव ।।"}, {"c": "11.16", "n": "19", "i": 49669, "v": "अमूस्त्वभिसमागम्य स्मरन्त्यो भरतर्षभान् । पृथगेवाभ्यधावन्त पुत्रान्भ्रातॄन्पितॄन्पतीन् ।।"}, {"c": "11.16", "n": "20", "i": 49670, "v": "वीरसूभिर्महाबाहो हतपुत्राभिरावृतम् । क्वचिच्च वीरपत्नीभिर्हतवीराभिराकुलम् ।।"}, {"c": "11.16", "n": "21", "i": 49671, "v": "शोभितं पुरुषव्याघ्रैर्भीष्मकर्णाभिमन्युभिः । द्रोणद्रुपदशल्यैश्च ज्वलद्भिरिव पावकैः ।।"}, {"c": "11.16", "n": "22", "i": 49672, "v": "काञ्चनैः कवचैर्निष्कैर्मणिभिश्च महात्मनाम् । अङ्गदैर्हस्तकेयूरैः स्रग्भिश्च समलंकृतम् ।।"}, {"c": "11.16", "n": "23", "i": 49673, "v": "वीरबाहुविसृष्टाभिः शक्तिभिः परिघैरपि । खड्गैश्च विमलैस्तीक्ष्णैः सशरैश्च शरासनैः ।।"}, {"c": "11.16", "n": "24", "i": 49674, "v": "क्रव्यादसंघैर्मुदितैस्तिष्ठद्भिः सहितैः क्वचित् । क्वचिदाक्रीडमानैश्च शयानैरपरैः क्वचित् ।।"}, {"c": "11.16", "n": "25", "i": 49675, "v": "एतदेवंविधं वीर संपश्यायोधनं विभो । पश्यमाना च दह्यामि शोकेनाहं जनार्दन ।।"}, {"c": "11.16", "n": "26", "i": 49676, "v": "पाञ्चालानां कुरूणां च विनाशं मधुसूदन । पञ्चानामिव भूतानां नाहं वधमचिन्तयम् ।।"}, {"c": "11.16", "n": "27", "i": 49677, "v": "तान्सुपर्णाश्च गृध्राश्च निष्कर्षन्त्यसृगुक्षितान् । निगृह्य कवचेषूग्रा भक्षयन्ति सहस्रशः ।।"}, {"c": "11.16", "n": "28", "i": 49678, "v": "जयद्रथस्य कर्णस्य तथैव द्रोणभीष्मयोः । अभिमन्योर्विनाशं च कश्चिन्तयितुमर्हति ।।"}, {"c": "11.16", "n": "29", "i": 49679, "v": "अवध्यकल्पान्निहतान्दृष्ट्वाहं मधुसूदन । गृध्रकङ्कबडश्येनश्वसृगालादनीकृतान् ।।"}, {"c": "11.16", "n": "30", "i": 49680, "v": "अमर्षवशमापन्नान्दुर्योधनवशे स्थितान् । पश्येमान्पुरुषव्याघ्रान्संशान्तान्पावकानिव ।।"}, {"c": "11.16", "n": "31", "i": 49681, "v": "शयनान्युचिताः सर्वे मृदूनि विमलानि च । विपन्नास्तेऽद्य वसुधां विवृतामधिशेरते ।।"}, {"c": "11.16", "n": "32", "i": 49682, "v": "बन्दिभिः सततं काले स्तुवद्भिरभिनन्दिताः । शिवानामशिवा घोराः शृण्वन्ति विविधा गिरः ।।"}, {"c": "11.16", "n": "33", "i": 49683, "v": "ये पुरा शेरते वीराः शयनेषु यशस्विनः । चन्दनागुरुदिग्धाङ्गास्तेऽद्य पांसुषु शेरते ।।"}, {"c": "11.16", "n": "34", "i": 49684, "v": "तेषामाभरणान्येते गृध्रगोमायुवायसाः । आक्षिपन्त्यशिवा घोरा विनदन्तः पुनः पुनः ।।"}, {"c": "11.16", "n": "35", "i": 49685, "v": "चापानि विशिखान्पीतान्निस्त्रिंशान्विमला गदाः । युद्धाभिमानिनः प्रीता जीवन्त इव बिभ्रति ।।"}, {"c": "11.16", "n": "36", "i": 49686, "v": "सुरूपवर्णा बहवः क्रव्यादैरवघट्टिताः । ऋषभप्रतिरूपाक्षाः शेरते हरितस्रजः ।।"}, {"c": "11.16", "n": "37", "i": 49687, "v": "अपरे पुनरालिङ्ग्य गदाः परिघबाहवः । शेरतेऽभिमुखाः शूरा दयिता इव योषितः ।।"}, {"c": "11.16", "n": "38", "i": 49688, "v": "बिभ्रतः कवचान्यन्ये विमलान्यायुधानि च । न धर्षयन्ति क्रव्यादा जीवन्तीति जनार्दन ।।"}, {"c": "11.16", "n": "39", "i": 49689, "v": "क्रव्यादैः कृष्यमाणानामपरेषां महात्मनाम् । शातकौम्भ्यः स्रजश्चित्रा विप्रकीर्णाः समन्ततः ।।"}, {"c": "11.16", "n": "40", "i": 49690, "v": "एते गोमायवो भीमा निहतानां यशस्विनाम् । कण्ठान्तरगतान्हारानाक्षिपन्ति सहस्रशः ।।"}, {"c": "11.16", "n": "41", "i": 49691, "v": "सर्वेष्वपररात्रेषु याननन्दन्त बन्दिनः । स्तुतिभिश्च परार्ध्याभिरुपचारैश्च शिक्षिताः ।।"}, {"c": "11.16", "n": "42", "i": 49692, "v": "तानिमाः परिदेवन्ति दुःखार्ताः परमाङ्गनाः । कृपणं वृष्णिशार्दूल दुःखशोकार्दिता भृशम् ।।"}, {"c": "11.16", "n": "43", "i": 49693, "v": "रक्तोत्पलवनानीव विभान्ति रुचिराणि वै । मुखानि परमस्त्रीणां परिशुष्काणि केशव ।।"}, {"c": "11.16", "n": "44", "i": 49694, "v": "रुदितोपरता ह्येता ध्यायन्त्यः संपरिप्लुताः । कुरुस्त्रियोऽभिगच्छन्ति तेन तेनैव दुःखिताः ।।"}, {"c": "11.16", "n": "45", "i": 49695, "v": "एतान्यादित्यवर्णानि तपनीयनिभानि च । रोषरोदनताम्राणि वक्त्राणि कुरुयोषिताम् ।।"}, {"c": "11.16", "n": "46", "i": 49696, "v": "आसामपरिपूर्णार्थं निशम्य परिदेवितम् । इतरेतरसंक्रन्दान्न विजानन्ति योषितः ।।"}, {"c": "11.16", "n": "47", "i": 49697, "v": "एता दीर्घमिवोच्छ्वस्य विक्रुश्य च विलप्य च । विस्पन्दमाना दुःखेन वीरा जहति जीवितम् ।।"}, {"c": "11.16", "n": "48", "i": 49698, "v": "बह्व्यो दृष्ट्वा शरीराणि क्रोशन्ति विलपन्ति च । पाणिभिश्चापरा घ्नन्ति शिरांसि मृदुपाणयः ।।"}, {"c": "11.16", "n": "49", "i": 49699, "v": "शिरोभिः पतितैर्हस्तैः सर्वाङ्गैर्यूथशः कृतैः । इतरेतरसंपृक्तैराकीर्णा भाति मेदिनी ।।"}, {"c": "11.16", "n": "50", "i": 49700, "v": "विशिरस्कानथो कायान्दृष्ट्वा घोराभिनन्दिनः । मुह्यन्त्यनुचिता नार्यो विदेहानि शिरांसि च ।।"}, {"c": "11.16", "n": "51", "i": 49701, "v": "शिरः कायेन संधाय प्रेक्षमाणा विचेतसः । अपश्यन्त्यो परं तत्र नेदमस्येति दुःखिताः ।।"}, {"c": "11.16", "n": "52", "i": 49702, "v": "बाहूरुचरणानन्यान्विशिखोन्मथितान्पृथक् । संदधत्योऽसुखाविष्टा मूर्छन्त्येताः पुनः पुनः ।।"}, {"c": "11.16", "n": "53", "i": 49703, "v": "उत्कृत्तशिरसश्चान्यान्विजग्धान्मृगपक्षिभिः । दृष्ट्वा काश्चिन्न जानन्ति भर्तॄन्भरतयोषितः ।।"}, {"c": "11.16", "n": "54", "i": 49704, "v": "पाणिभिश्चापरा घ्नन्ति शिरांसि मधुसूदन । प्रेक्ष्य भ्रातॄन्पितॄन्पुत्रान्पतींश्च निहतान्परैः ।।"}, {"c": "11.16", "n": "55", "i": 49705, "v": "बाहुभिश्च सखड्गैश्च शिरोभिश्च सकुण्डलैः । अगम्यकल्पा पृथिवी मांसशोणितकर्दमा ।।"}, {"c": "11.16", "n": "56", "i": 49706, "v": "न दुःखेषूचिताः पूर्वं दुःखं गाहन्त्यनिन्दिताः । भ्रातृभिः पितृभिः पुत्रैरुपकीर्णां वसुंधराम् ।।"}, {"c": "11.16", "n": "57", "i": 49707, "v": "यूथानीव किशोरीणां सुकेशीनां जनार्दन । स्नुषाणां धृतराष्ट्रस्य पश्य वृन्दान्यनेकशः ।।"}, {"c": "11.16", "n": "58", "i": 49708, "v": "अतो दुःखतरं किं नु केशव प्रतिभाति मे । यदिमाः कुर्वते सर्वा रूपमुच्चावचं स्त्रियः ।।"}, {"c": "11.16", "n": "59", "i": 49709, "v": "नूनमाचरितं पापं मया पूर्वेषु जन्मसु । या पश्यामि हतान्पुत्रान्पौत्रान्भ्रातॄंश्च केशव । एवमार्ता विलपती ददर्श निहतं सुतम् ।।"}, {"c": "11.17", "t": "वैशंपायन उवाच ।"}, {"c": "11.17", "n": "1", "i": 49710, "v": "ततो दुर्योधनं दृष्ट्वा गान्धारी शोककर्शिता । सहसा न्यपतद्भूमौ छिन्नेव कदली वने ।।"}, {"c": "11.17", "n": "2", "i": 49711, "v": "सा तु लब्ध्वा पुनः संज्ञां विक्रुश्य च पुनः पुनः । दुर्योधनमभिप्रेक्ष्य शयानं रुधिरोक्षितम् ।।"}, {"c": "11.17", "n": "3", "i": 49712, "v": "परिष्वज्य च गान्धारी कृपणं पर्यदेवयत् । हा हा पुत्रेति शोकार्ता विललापाकुलेन्द्रिया ।।"}, {"c": "11.17", "n": "4", "i": 49713, "v": "सुगूढजत्रु विपुलं हारनिष्कनिषेवितम् । वारिणा नेत्रजेनोरः सिञ्चन्ती शोकतापिता । समीपस्थं हृषीकेशमिदं वचनमब्रवीत् ।।"}, {"c": "11.17", "n": "5", "i": 49714, "v": "उपस्थितेऽस्मिन्संग्रामे ज्ञातीनां संक्षये विभो । मामयं प्राह वार्ष्णेय प्राञ्जलिर्नृपसत्तमः । अस्मिञ्ज्ञातिसमुद्धर्षे जयमम्बा ब्रवीतु मे ।।"}, {"c": "11.17", "n": "6", "i": 49715, "v": "इत्युक्ते जानती सर्वमहं स्वं व्यसनागमम् । अब्रुवं पुरुषव्याघ्र यतो धर्मस्ततो जयः ।।"}, {"c": "11.17", "n": "7", "i": 49716, "v": "यथा न युध्यमानस्त्वं संप्रमुह्यसि पुत्रक । ध्रुवं शस्त्रजिताँल्लोकान्प्राप्तास्यमरवद्विभो ।।"}, {"c": "11.17", "n": "8", "i": 49717, "v": "इत्येवमब्रुवं पूर्वं नैनं शोचामि वै प्रभो । धृतराष्ट्रं तु शोचामि कृपणं हतबान्धवम् ।।"}, {"c": "11.17", "n": "9", "i": 49718, "v": "अमर्षणं युधां श्रेष्ठं कृतास्त्रं युद्धदुर्मदम् । शयानं वीरशयने पश्य माधव मे सुतम् ।।"}, {"c": "11.17", "n": "10", "i": 49719, "v": "योऽयं मूर्धावसिक्तानामग्रे याति परंतपः । सोऽयं पांसुषु शेतेऽद्य पश्य कालस्य पर्ययम् ।।"}, {"c": "11.17", "n": "11", "i": 49720, "v": "ध्रुवं दुर्योधनो वीरो गतिं नसुलभां गतः । तथा ह्यभिमुखः शेते शयने वीरसेविते ।।"}, {"c": "11.17", "n": "12", "i": 49721, "v": "यं पुरा पर्युपासीना रमयन्ति महीक्षितः । महीतलस्थं निहतं गृध्रास्तं पर्युपासते ।।"}, {"c": "11.17", "n": "13", "i": 49722, "v": "यं पुरा व्यजनैरग्र्यैरुपवीजन्ति योषितः । तमद्य पक्षव्यजनैरुपवीजन्ति पक्षिणः ।।"}, {"c": "11.17", "n": "14", "i": 49723, "v": "एष शेते महाबाहुर्बलवान्सत्यविक्रमः । सिंहेनेव द्विपः संख्ये भीमसेनेन पातितः ।।"}, {"c": "11.17", "n": "15", "i": 49724, "v": "पश्य दुर्योधनं कृष्ण शयानं रुधिरोक्षितम् । निहतं भीमसेनेन गदामुद्यम्य भारत ।।"}, {"c": "11.17", "n": "16", "i": 49725, "v": "अक्षौहिणीर्महाबाहुर्दश चैकां च केशव । अनयद्यः पुरा संख्ये सोऽनयान्निधनं गतः ।।"}, {"c": "11.17", "n": "17", "i": 49726, "v": "एष दुर्योधनः शेते महेष्वासो महारथः । शार्दूल इव सिंहेन भीमसेनेन पातितः ।।"}, {"c": "11.17", "n": "18", "i": 49727, "v": "विदुरं ह्यवमन्यैष पितरं चैव मन्दभाक् । बालो वृद्धावमानेन मन्दो मृत्युवशं गतः ।।"}, {"c": "11.17", "n": "19", "i": 49728, "v": "निःसपत्ना मही यस्य त्रयोदश समाः स्थिता । स शेते निहतो भूमौ पुत्रो मे पृथिवीपतिः ।।"}, {"c": "11.17", "n": "20", "i": 49729, "v": "अपश्यं कृष्ण पृथिवीं धार्तराष्ट्रानुशासनात् । पूर्णां हस्तिगवाश्वस्य वार्ष्णेय न तु तच्चिरम् ।।"}, {"c": "11.17", "n": "21", "i": 49730, "v": "तामेवाद्य महाबाहो पश्याम्यन्यानुशासनात् । हीनां हस्तिगवाश्वेन किं नु जीवामि माधव ।।"}, {"c": "11.17", "n": "22", "i": 49731, "v": "इदं कृच्छ्रतरं पश्य पुत्रस्यापि वधान्मम । यदिमाः पर्युपासन्ते हताञ्शूरान्रणे स्त्रियः ।।"}, {"c": "11.17", "n": "23", "i": 49732, "v": "प्रकीर्णकेशां सुश्रोणीं दुर्योधनभुजाङ्कगाम् । रुक्मवेदीनिभां पश्य कृष्ण लक्ष्मणमातरम् ।।"}, {"c": "11.17", "n": "24", "i": 49733, "v": "नूनमेषा पुरा बाला जीवमाने महाभुजे । भुजावाश्रित्य रमते सुभुजस्य मनस्विनी ।।"}, {"c": "11.17", "n": "25", "i": 49734, "v": "कथं तु शतधा नेदं हृदयं मम दीर्यते । पश्यन्त्या निहतं पुत्रं पुत्रेण सहितं रणे ।।"}, {"c": "11.17", "n": "26", "i": 49735, "v": "पुत्रं रुधिरसंसिक्तमुपजिघ्रत्यनिन्दिता । दुर्योधनं तु वामोरूः पाणिना परिमार्जति ।।"}, {"c": "11.17", "n": "27", "i": 49736, "v": "किं नु शोचति भर्तारं पुत्रं चैषा मनस्विनी । तथा ह्यवस्थिता भाति पुत्रं चाप्यभिवीक्ष्य सा ।।"}, {"c": "11.17", "n": "28", "i": 49737, "v": "स्वशिरः पञ्चशाखाभ्यामभिहत्यायतेक्षणा । पतत्युरसि वीरस्य कुरुराजस्य माधव ।।"}, {"c": "11.17", "n": "29", "i": 49738, "v": "पुण्डरीकनिभा भाति पुण्डरीकान्तरप्रभा । मुखं विमृज्य पुत्रस्य भर्तुश्चैव तपस्विनी ।।"}, {"c": "11.17", "n": "30", "i": 49739, "v": "यदि चाप्यागमाः सन्ति यदि वा श्रुतयस्तथा । ध्रुवं लोकानवाप्तोऽयं नृपो बाहुबलार्जितान् ।।"}, {"c": "11.18", "t": "गान्धार्युवाच ।"}, {"c": "11.18", "n": "1", "i": 49740, "v": "पश्य माधव पुत्रान्मे शतसंख्याञ्जितक्लमान् । गदया भीमसेनेन भूयिष्ठं निहतान्रणे ।।"}, {"c": "11.18", "n": "2", "i": 49741, "v": "इदं दुःखतरं मेऽद्य यदिमा मुक्तमूर्धजाः । हतपुत्रा रणे बालाः परिधावन्ति मे स्नुषाः ।।"}, {"c": "11.18", "n": "3", "i": 49742, "v": "प्रासादतलचारिण्यश्चरणैर्भूषणान्वितैः । आपन्ना यत्स्पृशन्तीमा रुधिरार्द्रां वसुंधराम् ।।"}, {"c": "11.18", "n": "4", "i": 49743, "v": "गृध्रानुत्सारयन्त्यश्च गोमायून्वायसांस्तथा । शोकेनार्ता विघूर्णन्त्यो मत्ता इव चरन्त्युत ।।"}, {"c": "11.18", "n": "5", "i": 49744, "v": "एषान्या त्वनवद्याङ्गी करसंमितमध्यमा । घोरं तद्वैशसं दृष्ट्वा निपतत्यतिदुःखिता ।।"}, {"c": "11.18", "n": "6", "i": 49745, "v": "दृष्ट्वा मे पार्थिवसुतामेतां लक्ष्मणमातरम् । राजपुत्रीं महाबाहो मनो न व्युपशाम्यति ।।"}, {"c": "11.18", "n": "7", "i": 49746, "v": "भ्रातॄंश्चान्याः पतींश्चान्याः पुत्रांश्च निहतान्भुवि । दृष्ट्वा परिपतन्त्येताः प्रगृह्य सुभुजा भुजान् ।।"}, {"c": "11.18", "n": "8", "i": 49747, "v": "मध्यमानां तु नारीणां वृद्धानां चापराजित । आक्रन्दं हतबन्धूनां दारुणे वैशसे शृणु ।।"}, {"c": "11.18", "n": "9", "i": 49748, "v": "रथनीडानि देहांश्च हतानां गजवाजिनाम् । आश्रिताः श्रममोहार्ताः स्थिताः पश्य महाबल ।।"}, {"c": "11.18", "n": "10", "i": 49749, "v": "अन्या चापहृतं कायाच्चारुकुण्डलमुन्नसम् । स्वस्य बन्धोः शिरः कृष्ण गृहीत्वा पश्य तिष्ठति ।।"}, {"c": "11.18", "n": "11", "i": 49750, "v": "पूर्वजातिकृतं पापं मन्ये नाल्पमिवानघ । एताभिरनवद्याभिर्मया चैवाल्पमेधया ।।"}, {"c": "11.18", "n": "12", "i": 49751, "v": "तदिदं धर्मराजेन यातितं नो जनार्दन । न हि नाशोऽस्ति वार्ष्णेय कर्मणोः शुभपापयोः ।।"}, {"c": "11.18", "n": "13", "i": 49752, "v": "प्रत्यग्रवयसः पश्य दर्शनीयकुचोदराः । कुलेषु जाता ह्रीमत्यः कृष्णपक्षाक्षिमूर्धजाः ।।"}, {"c": "11.18", "n": "14", "i": 49753, "v": "हंसगद्गदभाषिण्यो दुःखशोकप्रमोहिताः । सारस्य इव वाशन्त्यः पतिताः पश्य माधव ।।"}, {"c": "11.18", "n": "15", "i": 49754, "v": "फुल्लपद्मप्रकाशानि पुण्डरीकाक्ष योषिताम् । अनवद्यानि वक्त्राणि तपत्यसुखरश्मिवान् ।।"}, {"c": "11.18", "n": "16", "i": 49755, "v": "ईर्षूणां मम पुत्राणां वासुदेवावरोधनम् । मत्तमातङ्गदर्पाणां पश्यन्त्यद्य पृथग्जनाः ।।"}, {"c": "11.18", "n": "17", "i": 49756, "v": "शतचन्द्राणि चर्माणि ध्वजांश्चादित्यसंनिभान् । रौक्माणि चैव वर्माणि निष्कानपि च काञ्चनान् ।।"}, {"c": "11.18", "n": "18", "i": 49757, "v": "शीर्षत्राणानि चैतानि पुत्राणां मे महीतले । पश्य दीप्तानि गोविन्द पावकान्सुहुतानिव ।।"}, {"c": "11.18", "n": "19", "i": 49758, "v": "एष दुःशासनः शेते शूरेणामित्रघातिना । पीतशोणितसर्वाङ्गो भीमसेनेन पातितः ।।"}, {"c": "11.18", "n": "20", "i": 49759, "v": "गदया वीरघातिन्या पश्य माधव मे सुतम् । द्यूतक्लेशाननुस्मृत्य द्रौपद्या चोदितेन च ।।"}, {"c": "11.18", "n": "21", "i": 49760, "v": "उक्ता ह्यनेन पाञ्चाली सभायां द्यूतनिर्जिता । प्रियं चिकीर्षता भ्रातुः कर्णस्य च जनार्दन ।।"}, {"c": "11.18", "n": "22", "i": 49761, "v": "सहैव सहदेवेन नकुलेनार्जुनेन च । दासभार्यासि पाञ्चालि क्षिप्रं प्रविश नो गृहान् ।।"}, {"c": "11.18", "n": "23", "i": 49762, "v": "ततोऽहमब्रुवं कृष्ण तदा दुर्योधनं नृपम् । मृत्युपाशपरिक्षिप्तं शकुनिं पुत्र वर्जय ।।"}, {"c": "11.18", "n": "24", "i": 49763, "v": "निबोधैनं सुदुर्बुद्धिं मातुलं कलहप्रियम् । क्षिप्रमेनं परित्यज्य पुत्र शाम्यस्व पाण्डवैः ।।"}, {"c": "11.18", "n": "25", "i": 49764, "v": "न बुध्यसे त्वं दुर्बुद्धे भीमसेनममर्षणम् । वाङ्नाराचैस्तुदंस्तीक्ष्णैरुल्काभिरिव कुञ्जरम् ।।"}, {"c": "11.18", "n": "26", "i": 49765, "v": "तानेष रभसः क्रूरो वाक्शल्यानवधारयन् । उत्ससर्ज विषं तेषु सर्पो गोवृषभेष्विव ।।"}, {"c": "11.18", "n": "27", "i": 49766, "v": "एष दुःशासनः शेते विक्षिप्य विपुलौ भुजौ । निहतो भीमसेनेन सिंहेनेव महर्षभः ।।"}, {"c": "11.18", "n": "28", "i": 49767, "v": "अत्यर्थमकरोद्रौद्रं भीमसेनोऽत्यमर्षणः । दुःशासनस्य यत्क्रुद्धोऽपिबच्छोणितमाहवे ।।"}, {"c": "11.19", "t": "गान्धार्युवाच ।"}, {"c": "11.19", "n": "1", "i": 49768, "v": "एष माधव पुत्रो मे विकर्णः प्राज्ञसंमतः । भूमौ विनिहतः शेते भीमेन शतधा कृतः ।।"}, {"c": "11.19", "n": "2", "i": 49769, "v": "गजमध्यगतः शेते विकर्णो मधुसूदन । नीलमेघपरिक्षिप्तः शरदीव दिवाकरः ।।"}, {"c": "11.19", "n": "3", "i": 49770, "v": "अस्य चापग्रहेणैष पाणिः कृतकिणो महान् । कथंचिच्छिद्यते गृध्रैरत्तुकामैस्तलत्रवान् ।।"}, {"c": "11.19", "n": "4", "i": 49771, "v": "अस्य भार्यामिषप्रेप्सून्गृध्रानेतांस्तपस्विनी । वारयत्यनिशं बाला न च शक्नोति माधव ।।"}, {"c": "11.19", "n": "5", "i": 49772, "v": "युवा वृन्दारकः शूरो विकर्णः पुरुषर्षभ । सुखोचितः सुखार्हश्च शेते पांसुषु माधव ।।"}, {"c": "11.19", "n": "6", "i": 49773, "v": "कर्णिनालीकनाराचैर्भिन्नमर्माणमाहवे । अद्यापि न जहात्येनं लक्ष्मीर्भरतसत्तमम् ।।"}, {"c": "11.19", "n": "7", "i": 49774, "v": "एष संग्रामशूरेण प्रतिज्ञां पालयिष्यता । दुर्मुखोऽभिमुखः शेते हतोऽरिगणहा रणे ।।"}, {"c": "11.19", "n": "8", "i": 49775, "v": "तस्यैतद्वदनं कृष्ण श्वापदैरर्धभक्षितम् । विभात्यभ्यधिकं तात सप्तम्यामिव चन्द्रमाः ।।"}, {"c": "11.19", "n": "9", "i": 49776, "v": "शूरस्य हि रणे कृष्ण यस्याननमथेदृशम् । स कथं निहतोऽमित्रैः पांसून्ग्रसति मे सुतः ।।"}, {"c": "11.19", "n": "10", "i": 49777, "v": "यस्याहवमुखे सौम्य स्थाता नैवोपपद्यते । स कथं दुर्मुखोऽमित्रैर्हतो विबुधलोकजित् ।।"}, {"c": "11.19", "n": "11", "i": 49778, "v": "चित्रसेनं हतं भूमौ शयानं मधुसूदन । धार्तराष्ट्रमिमं पश्य प्रतिमानं दनुष्मताम् ।।"}, {"c": "11.19", "n": "12", "i": 49779, "v": "तं चित्रमाल्याभरणं युवत्यः शोककर्शिताः । क्रव्यादसंघैः सहिता रुदन्त्यः पर्युपासते ।।"}, {"c": "11.19", "n": "13", "i": 49780, "v": "स्त्रीणां रुदितनिर्घोषः श्वापदानां च गर्जितम् । चित्ररूपमिदं कृष्ण विचित्रं प्रतिभाति मे ।।"}, {"c": "11.19", "n": "14", "i": 49781, "v": "युवा वृन्दारको नित्यं प्रवरस्त्रीनिषेवितः । विविंशतिरसौ शेते ध्वस्तः पांसुषु माधव ।।"}, {"c": "11.19", "n": "15", "i": 49782, "v": "शरसंकृत्तवर्माणं वीरं विशसने हतम् । परिवार्यासते गृध्राः परिविंशा विविंशतिम् ।।"}, {"c": "11.19", "n": "16", "i": 49783, "v": "प्रविश्य समरे वीरः पाण्डवानामनीकिनीम् । आविश्य शयने शेते पुनः सत्पुरुषोचितम् ।।"}, {"c": "11.19", "n": "17", "i": 49784, "v": "स्मितोपपन्नं सुनसं सुभ्रु ताराधिपोपमम् । अतीव शुभ्रं वदनं पश्य कृष्ण विविंशतेः ।।"}, {"c": "11.19", "n": "18", "i": 49785, "v": "यं स्म तं पर्युपासन्ते वसुं वासवयोषितः । क्रीडन्तमिव गन्धर्वं देवकन्याः सहस्रशः ।।"}, {"c": "11.19", "n": "19", "i": 49786, "v": "हन्तारं वीरसेनानां शूरं समितिशोभनम् । निबर्हणममित्राणां दुःसहं विषहेत कः ।।"}, {"c": "11.19", "n": "20", "i": 49787, "v": "दुःसहस्यैतदाभाति शरीरं संवृतं शरैः । गिरिरात्मरुहैः फुल्लैः कर्णिकारैरिवावृतः ।।"}, {"c": "11.19", "n": "21", "i": 49788, "v": "शातकौम्भ्या स्रजा भाति कवचेन च भास्वता । अग्निनेव गिरिः श्वेतो गतासुरपि दुःसहः ।।"}, {"c": "11.20", "t": "गान्धार्युवाच ।"}, {"c": "11.20", "n": "1", "i": 49789, "v": "अध्यर्धगुणमाहुर्यं बले शौर्ये च माधव । पित्रा त्वया च दाशार्ह दृप्तं सिंहमिवोत्कटम् ।।"}, {"c": "11.20", "n": "2", "i": 49790, "v": "यो बिभेद चमूमेको मम पुत्रस्य दुर्भिदाम् । स भूत्वा मृत्युरन्येषां स्वयं मृत्युवशं गतः ।।"}, {"c": "11.20", "n": "3", "i": 49791, "v": "तस्योपलक्षये कृष्ण कार्ष्णेरमिततेजसः । अभिमन्योर्हतस्यापि प्रभा नैवोपशाम्यति ।।"}, {"c": "11.20", "n": "4", "i": 49792, "v": "एषा विराटदुहिता स्नुषा गाण्डीवधन्वनः । आर्ता बाला पतिं वीरं शोच्या शोचत्यनिन्दिता ।।"}, {"c": "11.20", "n": "5", "i": 49793, "v": "तमेषा हि समासाद्य भार्या भर्तारमन्तिके । विराटदुहिता कृष्ण पाणिना परिमार्जति ।।"}, {"c": "11.20", "n": "6", "i": 49794, "v": "तस्य वक्त्रमुपाघ्राय सौभद्रस्य यशस्विनी । विबुद्धकमलाकारं कम्बुवृत्तशिरोधरम् ।।"}, {"c": "11.20", "n": "7", "i": 49795, "v": "काम्यरूपवती चैषा परिष्वजति भामिनी । लज्जमाना पुरेवैनं माध्वीकमदमूर्छिता ।।"}, {"c": "11.20", "n": "8", "i": 49796, "v": "तस्य क्षतजसंदिग्धं जातरूपपरिष्कृतम् । विमुच्य कवचं कृष्ण शरीरमभिवीक्षते ।।"}, {"c": "11.20", "n": "9", "i": 49797, "v": "अवेक्षमाणा तं बाला कृष्ण त्वामभिभाषते । अयं ते पुण्डरीकाक्ष सदृशाक्षो निपातितः ।।"}, {"c": "11.20", "n": "10", "i": 49798, "v": "बले वीर्ये च सदृशस्तेजसा चैव तेऽनघ । रूपेण च तवात्यर्थं शेते भुवि निपातितः ।।"}, {"c": "11.20", "n": "11", "i": 49799, "v": "अत्यन्तसुकुमारस्य राङ्कवाजिनशायिनः । कच्चिदद्य शरीरं ते भूमौ न परितप्यते ।।"}, {"c": "11.20", "n": "12", "i": 49800, "v": "मातङ्गभुजवर्ष्माणौ ज्याक्षेपकठिनत्वचौ । काञ्चनाङ्गदिनौ शेषे निक्षिप्य विपुलौ भुजौ ।।"}, {"c": "11.20", "n": "13", "i": 49801, "v": "व्यायम्य बहुधा नूनं सुखसुप्तः श्रमादिव । एवं विलपतीमार्तां न हि मामभिभाषसे ।।"}, {"c": "11.20", "n": "14", "i": 49802, "v": "आर्यामार्य सुभद्रां त्वमिमांश्च त्रिदशोपमान् । पितॄन्मां चैव दुःखार्तां विहाय क्व गमिष्यसि ।।"}, {"c": "11.20", "n": "15", "i": 49803, "v": "तस्य शोणितसंदिग्धान्केशानुन्नाम्य पाणिना । उत्सङ्गे वक्त्रमाधाय जीवन्तमिव पृच्छति । स्वस्रीयं वासुदेवस्य पुत्रं गाण्डीवधन्वनः ।।"}, {"c": "11.20", "n": "16", "i": 49804, "v": "कथं त्वां रणमध्यस्थं जघ्नुरेते महारथाः । धिगस्तु क्रूरकर्तॄंस्तान्कृपकर्णजयद्रथान् ।।"}, {"c": "11.20", "n": "17", "i": 49805, "v": "द्रोणद्रौणायनी चोभौ यैरसि व्यसनीकृतः । रथर्षभाणां सर्वेषां कथमासीत्तदा मनः ।।"}, {"c": "11.20", "n": "18", "i": 49806, "v": "बालं त्वां परिवार्यैकं मम दुःखाय जघ्नुषाम् । कथं नु पाण्डवानां च पाञ्चालानां च पश्यताम् । त्वं वीर निधनं प्राप्तो नाथवान्सन्ननाथवत् ।।"}, {"c": "11.20", "n": "19", "i": 49807, "v": "दृष्ट्वा बहुभिराक्रन्दे निहतं त्वामनाथवत् । वीरः पुरुषशार्दूलः कथं जीवति पाण्डवः ।।"}, {"c": "11.20", "n": "20", "i": 49808, "v": "न राज्यलाभो विपुलः शत्रूणां वा पराभवः । प्रीतिं दास्यति पार्थानां त्वामृते पुष्करेक्षण ।।"}, {"c": "11.20", "n": "21", "i": 49809, "v": "तव शस्त्रजिताँल्लोकान्धर्मेण च दमेन च । क्षिप्रमन्वागमिष्यामि तत्र मां प्रतिपालय ।।"}, {"c": "11.20", "n": "22", "i": 49810, "v": "दुर्मरं पुनरप्राप्ते काले भवति केनचित् । यदहं त्वां रणे दृष्ट्वा हतं जीवामि दुर्भगा ।।"}, {"c": "11.20", "n": "23", "i": 49811, "v": "कामिदानीं नरव्याघ्र श्लक्ष्णया स्मितया गिरा । पितृलोके समेत्यान्यां मामिवामन्त्रयिष्यसि ।।"}, {"c": "11.20", "n": "24", "i": 49812, "v": "नूनमप्सरसां स्वर्गे मनांसि प्रमथिष्यसि । परमेण च रूपेण गिरा च स्मितपूर्वया ।।"}, {"c": "11.20", "n": "25", "i": 49813, "v": "प्राप्य पुण्यकृताँल्लोकानप्सरोभिः समेयिवान् । सौभद्र विहरन्काले स्मरेथाः सुकृतानि मे ।।"}, {"c": "11.20", "n": "26", "i": 49814, "v": "एतावानिह संवासो विहितस्ते मया सह । षण्मासान्सप्तमे मासि त्वं वीर निधनं गतः ।।"}, {"c": "11.20", "n": "27", "i": 49815, "v": "इत्युक्तवचनामेतामपकर्षन्ति दुःखिताम् । उत्तरां मोघसंकल्पां मत्स्यराजकुलस्त्रियः ।।"}, {"c": "11.20", "n": "28", "i": 49816, "v": "उत्तरामपकृष्यैनामार्तामार्ततराः स्वयम् । विराटं निहतं दृष्ट्वा क्रोशन्ति विलपन्ति च ।।"}, {"c": "11.20", "n": "29", "i": 49817, "v": "द्रोणास्त्रशरसंकृत्तं शयानं रुधिरोक्षितम् । विराटं वितुदन्त्येते गृध्रगोमायुवायसाः ।।"}, {"c": "11.20", "n": "30", "i": 49818, "v": "वितुद्यमानं विहगैर्विराटमसितेक्षणाः । न शक्नुवन्ति विवशा निवर्तयितुमातुराः ।।"}, {"c": "11.20", "n": "31", "i": 49819, "v": "आसामातपतप्तानामायासेन च योषिताम् । श्रमेण च विवर्णानां रूपाणां विगतं वपुः ।।"}, {"c": "11.20", "n": "32", "i": 49820, "v": "उत्तरं चाभिमन्युं च काम्बोजं च सुदक्षिणम् । शिशूनेतान्हतान्पश्य लक्ष्मणं च सुदर्शनम् । आयोधनशिरोमध्ये शयानं पश्य माधव ।।"}, {"c": "11.21", "t": "गान्धार्युवाच ।"}, {"c": "11.21", "n": "1", "i": 49821, "v": "एष वैकर्तनः शेते महेष्वासो महारथः । ज्वलितानलवत्संख्ये संशान्तः पार्थतेजसा ।।"}, {"c": "11.21", "n": "2", "i": 49822, "v": "पश्य वैकर्तनं कर्णं निहत्यातिरथान्बहून् । शोणितौघपरीताङ्गं शयानं पतितं भुवि ।।"}, {"c": "11.21", "n": "3", "i": 49823, "v": "अमर्षी दीर्घरोषश्च महेष्वासो महारथः । रणे विनिहतः शेते शूरो गाण्डीवधन्वना ।।"}, {"c": "11.21", "n": "4", "i": 49824, "v": "यं स्म पाण्डवसंत्रासान्मम पुत्रा महारथाः । प्रायुध्यन्त पुरस्कृत्य मातङ्गा इव यूथपम् ।।"}, {"c": "11.21", "n": "5", "i": 49825, "v": "शार्दूलमिव सिंहेन समरे सव्यसाचिना । मातङ्गमिव मत्तेन मातङ्गेन निपातितम् ।।"}, {"c": "11.21", "n": "6", "i": 49826, "v": "समेताः पुरुषव्याघ्र निहतं शूरमाहवे । प्रकीर्णमूर्धजाः पत्न्यो रुदत्यः पर्युपासते ।।"}, {"c": "11.21", "n": "7", "i": 49827, "v": "उद्विग्नः सततं यस्माद्धर्मराजो युधिष्ठिरः । त्रयोदश समा निद्रां चिन्तयन्नाध्यगच्छत ।।"}, {"c": "11.21", "n": "8", "i": 49828, "v": "अनाधृष्यः परैर्युद्धे शत्रुभिर्मघवानिव । युगान्ताग्निरिवार्चिष्मान्हिमवानिव च स्थिरः ।।"}, {"c": "11.21", "n": "9", "i": 49829, "v": "स भूत्वा शरणं वीरो धार्तराष्ट्रस्य माधव । भूमौ विनिहतः शेते वातरुग्ण इव द्रुमः ।।"}, {"c": "11.21", "n": "10", "i": 49830, "v": "पश्य कर्णस्य पत्नीं त्वं वृषसेनस्य मातरम् । लालप्यमानाः करुणं रुदतीं पतितां भुवि ।।"}, {"c": "11.21", "n": "11", "i": 49831, "v": "आचार्यशापोऽनुगतो ध्रुवं त्वां; यदग्रसच्चक्रमियं धरा ते । ततः शरेणापहृतं शिरस्ते; धनंजयेनाहवे शत्रुमध्ये ।।"}, {"c": "11.21", "n": "12", "i": 49832, "v": "अहो धिगेषा पतिता विसंज्ञा; समीक्ष्य जाम्बूनदबद्धनिष्कम् । कर्णं महाबाहुमदीनसत्त्वं; सुषेणमाता रुदती भृशार्ता ।।"}, {"c": "11.21", "n": "13", "i": 49833, "v": "अल्पावशेषो हि कृतो महात्मा; शरीरभक्षैः परिभक्षयद्भिः । द्रष्टुं न संप्रीतिकरः शशीव; कृष्णश्य पक्षस्य चतुर्दशाहे ।।"}, {"c": "11.21", "n": "14", "i": 49834, "v": "सावर्तमाना पतिता पृथिव्या;मुत्थाय दीना पुनरेव चैषा । कर्णस्य वक्त्रं परिजिघ्रमाणा; रोरूयते पुत्रवधाभितप्ता ।।"}, {"c": "11.22", "t": "गान्धार्युवाच ।"}, {"c": "11.22", "n": "1", "i": 49835, "v": "आवन्त्यं भीमसेनेन भक्षयन्ति निपातितम् । गृध्रगोमायवः शूरं बहुबन्धुमबन्धुवत् ।।"}, {"c": "11.22", "n": "2", "i": 49836, "v": "तं पश्य कदनं कृत्वा शत्रूणां मधुसूदन । शयानं वीरशयने रुधिरेण समुक्षितम् ।।"}, {"c": "11.22", "n": "3", "i": 49837, "v": "तं सृगालाश्च कङ्काश्च क्रव्यादाश्च पृथग्विधाः । तेन तेन विकर्षन्ति पश्य कालस्य पर्ययम् ।।"}, {"c": "11.22", "n": "4", "i": 49838, "v": "शयानं वीरशयने वीरमाक्रन्दसारिणम् । आवन्त्यमभितो नार्यो रुदत्यः पर्युपासते ।।"}, {"c": "11.22", "n": "5", "i": 49839, "v": "प्रातिपीयं महेष्वासं हतं भल्लेन बाह्लिकम् । प्रसुप्तमिव शार्दूलं पश्य कृष्ण मनस्विनम् ।।"}, {"c": "11.22", "n": "6", "i": 49840, "v": "अतीव मुखवर्णोऽस्य निहतस्यापि शोभते । सोमस्येवाभिपूर्णस्य पौर्णमास्यां समुद्यतः ।।"}, {"c": "11.22", "n": "7", "i": 49841, "v": "पुत्रशोकाभितप्तेन प्रतिज्ञां परिरक्षता । पाकशासनिना संख्ये वार्द्धक्षत्रिर्निपातितः ।।"}, {"c": "11.22", "n": "8", "i": 49842, "v": "एकादश चमूर्जित्वा रक्ष्यमाणं महात्मना । सत्यं चिकीर्षता पश्य हतमेनं जयद्रथम् ।।"}, {"c": "11.22", "n": "9", "i": 49843, "v": "सिन्धुसौवीरभर्तारं दर्पपूर्णं मनस्विनम् । भक्षयन्ति शिवा गृध्रा जनार्दन जयद्रथम् ।।"}, {"c": "11.22", "n": "10", "i": 49844, "v": "संरक्ष्यमाणं भार्याभिरनुरक्ताभिरच्युत । भषन्तो व्यपकर्षन्ति गहनं निम्नमन्तिकात् ।।"}, {"c": "11.22", "n": "11", "i": 49845, "v": "तमेताः पर्युपासन्ते रक्षमाणा महाभुजम् । सिन्धुसौवीरगान्धारकाम्बोजयवनस्त्रियः ।।"}, {"c": "11.22", "n": "12", "i": 49846, "v": "यदा कृष्णामुपादाय प्राद्रवत्केकयैः सह । तदैव वध्यः पाण्डूनां जनार्दन जयद्रथः ।।"}, {"c": "11.22", "n": "13", "i": 49847, "v": "दुःशलां मानयद्भिस्तु यदा मुक्तो जयद्रथः । कथमद्य न तां कृष्ण मानयन्ति स्म ते पुनः ।।"}, {"c": "11.22", "n": "14", "i": 49848, "v": "सैषा मम सुता बाला विलपन्ती सुदुःखिता । प्रमापयति चात्मानमाक्रोशति च पाण्डवान् ।।"}, {"c": "11.22", "n": "15", "i": 49849, "v": "किं नु दुःखतरं कृष्ण परं मम भविष्यति । यत्सुता विधवा बाला स्नुषाश्च निहतेश्वराः ।।"}, {"c": "11.22", "n": "16", "i": 49850, "v": "अहो धिग्दुःशलां पश्य वीतशोकभयामिव । शिरो भर्तुरनासाद्य धावमानामितस्ततः ।।"}, {"c": "11.22", "n": "17", "i": 49851, "v": "वारयामास यः सर्वान्पाण्डवान्पुत्रगृद्धिनः । स हत्वा विपुलाः सेनाः स्वयं मृत्युवशं गतः ।।"}, {"c": "11.22", "n": "18", "i": 49852, "v": "तं मत्तमिव मातङ्गं वीरं परमदुर्जयम् । परिवार्य रुदन्त्येताः स्त्रियश्चन्द्रोपमाननाः ।।"}, {"c": "11.23", "t": "गान्धार्युवाच ।"}, {"c": "11.23", "n": "1", "i": 49853, "v": "एष शल्यो हतः शेते साक्षान्नकुलमातुलः । धर्मज्ञेन सता तात धर्मराजेन संयुगे ।।"}, {"c": "11.23", "n": "2", "i": 49854, "v": "यस्त्वया स्पर्धते नित्यं सर्वत्र पुरुषर्षभ । स एष निहतः शेते मद्रराजो महारथः ।।"}, {"c": "11.23", "n": "3", "i": 49855, "v": "येन संगृह्णता तात रथमाधिरथेर्युधि । जयार्थं पाण्डुपुत्राणां तथा तेजोवधः कृतः ।।"}, {"c": "11.23", "n": "4", "i": 49856, "v": "अहो धिक्पश्य शल्यस्य पूर्णचन्द्रसुदर्शनम् । मुखं पद्मपलाशाक्षं वडैरादष्टमव्रणम् ।।"}, {"c": "11.23", "n": "5", "i": 49857, "v": "एषा चामीकराभस्य तप्तकाञ्चनसप्रभा । आस्याद्विनिःसृता जिह्वा भक्ष्यते कृष्ण पक्षिभिः ।।"}, {"c": "11.23", "n": "6", "i": 49858, "v": "युधिष्ठिरेण निहतं शल्यं समितिशोभनम् । रुदन्त्यः पर्युपासन्ते मद्रराजकुलस्त्रियः ।।"}, {"c": "11.23", "n": "7", "i": 49859, "v": "एताः सुसूक्ष्मवसना मद्रराजं नरर्षभम् । क्रोशन्त्यभिसमासाद्य क्षत्रियाः क्षत्रियर्षभम् ।।"}, {"c": "11.23", "n": "8", "i": 49860, "v": "शल्यं निपतितं नार्यः परिवार्याभितः स्थिताः । वाशिता गृष्टयः पङ्के परिमग्नमिवर्षभम् ।।"}, {"c": "11.23", "n": "9", "i": 49861, "v": "शल्यं शरणदं शूरं पश्यैनं रथसत्तमम् । शयानं वीरशयने शरैर्विशकलीकृतम् ।।"}, {"c": "11.23", "n": "10", "i": 49862, "v": "एष शैलालयो राजा भगदत्तः प्रतापवान् । गजाङ्कुशधरः श्रेष्ठः शेते भुवि निपातितः ।।"}, {"c": "11.23", "n": "11", "i": 49863, "v": "यस्य रुक्ममयी माला शिरस्येषा विराजते । श्वापदैर्भक्ष्यमाणस्य शोभयन्तीव मूर्धजान् ।।"}, {"c": "11.23", "n": "12", "i": 49864, "v": "एतेन किल पार्थस्य युद्धमासीत्सुदारुणम् । लोमहर्षणमत्युग्रं शक्रस्य बलिना यथा ।।"}, {"c": "11.23", "n": "13", "i": 49865, "v": "योधयित्वा महाबाहुरेष पार्थं धनंजयम् । संशयं गमयित्वा च कुन्तीपुत्रेण पातितः ।।"}, {"c": "11.23", "n": "14", "i": 49866, "v": "यस्य नास्ति समो लोके शौर्ये वीर्ये च कश्चन । स एष निहतः शेते भीष्मो भीष्मकृदाहवे ।।"}, {"c": "11.23", "n": "15", "i": 49867, "v": "पश्य शांतनवं कृष्ण शयानं सूर्यवर्चसम् । युगान्त इव कालेन पातितं सूर्यमम्बरात् ।।"}, {"c": "11.23", "n": "16", "i": 49868, "v": "एष तप्त्वा रणे शत्रूञ्शस्त्रतापेन वीर्यवान् । नरसूर्योऽस्तमभ्येति सूर्योऽस्तमिव केशव ।।"}, {"c": "11.23", "n": "17", "i": 49869, "v": "शरतल्पगतं वीरं धर्मे देवापिना समम् । शयानं वीरशयने पश्य शूरनिषेविते ।।"}, {"c": "11.23", "n": "18", "i": 49870, "v": "कर्णिनालीकनाराचैरास्तीर्य शयनोत्तमम् । आविश्य शेते भगवान्स्कन्दः शरवणं यथा ।।"}, {"c": "11.23", "n": "19", "i": 49871, "v": "अतूलपूर्णं गाङ्गेयस्त्रिभिर्बाणैः समन्वितम् । उपधायोपधानाग्र्यं दत्तं गाण्डीवधन्वना ।।"}, {"c": "11.23", "n": "20", "i": 49872, "v": "पालयानः पितुः शास्त्रमूर्ध्वरेता महायशाः । एष शांतनवः शेते माधवाप्रतिमो युधि ।।"}, {"c": "11.23", "n": "21", "i": 49873, "v": "धर्मात्मा तात धर्मज्ञः पारंपर्येण निर्णये । अमर्त्य इव मर्त्यः सन्नेष प्राणानधारयत् ।।"}, {"c": "11.23", "n": "22", "i": 49874, "v": "नास्ति युद्धे कृती कश्चिन्न विद्वान्न पराक्रमी । यत्र शांतनवो भीष्मः शेतेऽद्य निहतः परैः ।।"}, {"c": "11.23", "n": "23", "i": 49875, "v": "स्वयमेतेन शूरेण पृच्छ्यमानेन पाण्डवैः । धर्मज्ञेनाहवे मृत्युराख्यातः सत्यवादिना ।।"}, {"c": "11.23", "n": "24", "i": 49876, "v": "प्रनष्टः कुरुवंशश्च पुनर्येन समुद्धृतः । स गतः कुरुभिः सार्धं महाबुद्धिः पराभवम् ।।"}, {"c": "11.23", "n": "25", "i": 49877, "v": "धर्मेषु कुरवः कं नु परिप्रक्ष्यन्ति माधव । गते देवव्रते स्वर्गं देवकल्पे नरर्षभे ।।"}, {"c": "11.23", "n": "26", "i": 49878, "v": "अर्जुनस्य विनेतारमाचार्यं सात्यकेस्तथा । तं पश्य पतितं द्रोणं कुरूणां गुरुसत्तमम् ।।"}, {"c": "11.23", "n": "27", "i": 49879, "v": "अस्त्रं चतुर्विधं वेद यथैव त्रिदशेश्वरः । भार्गवो वा महावीर्यस्तथा द्रोणोऽपि माधव ।।"}, {"c": "11.23", "n": "28", "i": 49880, "v": "यस्य प्रसादाद्बीभत्सुः पाण्डवः कर्म दुष्करम् । चकार स हतः शेते नैनमस्त्राण्यपालयन् ।।"}, {"c": "11.23", "n": "29", "i": 49881, "v": "यं पुरोधाय कुरव आह्वयन्ति स्म पाण्डवान् । सोऽयं शस्त्रभृतां श्रेष्ठो द्रोणः शस्त्रैः पृथक्कृतः ।।"}, {"c": "11.23", "n": "30", "i": 49882, "v": "यस्य निर्दहतः सेनां गतिरग्नेरिवाभवत् । स भूमौ निहतः शेते शान्तार्चिरिव पावकः ।।"}, {"c": "11.23", "n": "31", "i": 49883, "v": "धनुर्मुष्टिरशीर्णश्च हस्तावापश्च माधव । द्रोणस्य निहतस्यापि दृश्यते जीवतो यथा ।।"}, {"c": "11.23", "n": "32", "i": 49884, "v": "वेदा यस्माच्च चत्वारः सर्वास्त्राणि च केशव । अनपेतानि वै शूराद्यथैवादौ प्रजापतेः ।।"}, {"c": "11.23", "n": "33", "i": 49885, "v": "वन्दनार्हाविमौ तस्य बन्दिभिर्वन्दितौ शुभौ । गोमायवो विकर्षन्ति पादौ शिष्यशतार्चितौ ।।"}, {"c": "11.23", "n": "34", "i": 49886, "v": "द्रोणं द्रुपदपुत्रेण निहतं मधुसूदन । कृपी कृपणमन्वास्ते दुःखोपहतचेतना ।।"}, {"c": "11.23", "n": "35", "i": 49887, "v": "तां पश्य रुदतीमार्तां मुक्तकेशीमधोमुखीम् । हतं पतिमुपासन्तीं द्रोणं शस्त्रभृतां वरम् ।।"}, {"c": "11.23", "n": "36", "i": 49888, "v": "बाणैर्भिन्नतनुत्राणं धृष्टद्युम्नेन केशव । उपास्ते वै मृधे द्रोणं जटिला ब्रह्मचारिणी ।।"}, {"c": "11.23", "n": "37", "i": 49889, "v": "प्रेतकृत्ये च यतते कृपी कृपणमातुरा । हतस्य समरे भर्तुः सुकुमारी यशस्विनी ।।"}, {"c": "11.23", "n": "38", "i": 49890, "v": "अग्नीनाहृत्य विधिवच्चितां प्रज्वाल्य सर्वशः । द्रोणमाधाय गायन्ति त्रीणि सामानि सामगाः ।।"}, {"c": "11.23", "n": "39", "i": 49891, "v": "किरन्ति च चितामेते जटिला ब्रह्मचारिणः । धनुर्भिः शक्तिभिश्चैव रथनीडैश्च माधव ।।"}, {"c": "11.23", "n": "40", "i": 49892, "v": "शस्त्रैश्च विविधैरन्यैर्धक्ष्यन्ते भूरितेजसम् । त एते द्रोणमाधाय शंसन्ति च रुदन्ति च ।।"}, {"c": "11.23", "n": "41", "i": 49893, "v": "सामभिस्त्रिभिरन्तःस्थैरनुशंसन्ति चापरे । अग्नावग्निमिवाधाय द्रोणं हुत्वा हुताशने ।।"}, {"c": "11.23", "n": "42", "i": 49894, "v": "गच्छन्त्यभिमुखा गङ्गां द्रोणशिष्या द्विजातयः । अपसव्यां चितिं कृत्वा पुरस्कृत्य कृपीं तदा ।।"}, {"c": "11.24", "t": "गान्धार्युवाच ।"}, {"c": "11.24", "n": "1", "i": 49895, "v": "सोमदत्तसुतं पश्य युयुधानेन पातितम् । वितुद्यमानं विहगैर्बहुभिर्माधवान्तिके ।।"}, {"c": "11.24", "n": "2", "i": 49896, "v": "पुत्रशोकाभिसंतप्तः सोमदत्तो जनार्दन । युयुधानं महेष्वासं गर्हयन्निव दृश्यते ।।"}, {"c": "11.24", "n": "3", "i": 49897, "v": "असौ तु भूरिश्रवसो माता शोकपरिप्लुता । आश्वासयति भर्तारं सोमदत्तमनिन्दिता ।।"}, {"c": "11.24", "n": "4", "i": 49898, "v": "दिष्ट्या नेदं महाराज दारुणं भरतक्षयम् । कुरुसंक्रन्दनं घोरं युगान्तमनुपश्यसि ।।"}, {"c": "11.24", "n": "5", "i": 49899, "v": "दिष्ट्या यूपध्वजं वीरं पुत्रं भूरिसहस्रदम् । अनेकक्रतुयज्वानं निहतं नाद्य पश्यसि ।।"}, {"c": "11.24", "n": "6", "i": 49900, "v": "दिष्ट्या स्नुषाणामाक्रन्दे घोरं विलपितं बहु । न शृणोषि महाराज सारसीनामिवार्णवे ।।"}, {"c": "11.24", "n": "7", "i": 49901, "v": "एकवस्त्रानुसंवीताः प्रकीर्णासितमूर्धजाः । स्नुषास्ते परिधावन्ति हतापत्या हतेश्वराः ।।"}, {"c": "11.24", "n": "8", "i": 49902, "v": "श्वापदैर्भक्ष्यमाणं त्वमहो दिष्ट्या न पश्यसि । छिन्नबाहुं नरव्याघ्रमर्जुनेन निपातितम् ।।"}, {"c": "11.24", "n": "9", "i": 49903, "v": "शलं विनिहतं संख्ये भूरिश्रवसमेव च । स्नुषाश्च विधवाः सर्वा दिष्ट्या नाद्येह पश्यसि ।।"}, {"c": "11.24", "n": "10", "i": 49904, "v": "दिष्ट्या तत्काञ्चनं छत्रं यूपकेतोर्महात्मनः । विनिकीर्णं रथोपस्थे सौमदत्तेर्न पश्यसि ।।"}, {"c": "11.24", "n": "11", "i": 49905, "v": "अमूस्तु भूरिश्रवसो भार्याः सात्यकिना हतम् । परिवार्यानुशोचन्ति भर्तारमसितेक्षणाः ।।"}, {"c": "11.24", "n": "12", "i": 49906, "v": "एता विलप्य बहुलं भर्तृशोकेन कर्शिताः । पतन्त्यभिमुखा भूमौ कृपणं बत केशव ।।"}, {"c": "11.24", "n": "13", "i": 49907, "v": "बीभत्सुरतिबीभत्सं कर्मेदमकरोत्कथम् । प्रमत्तस्य यदच्छैत्सीद्बाहुं शूरस्य यज्वनः ।।"}, {"c": "11.24", "n": "14", "i": 49908, "v": "ततः पापतरं कर्म कृतवानपि सात्यकिः । यस्मात्प्रायोपविष्टस्य प्राहार्षीत्संशितात्मनः ।।"}, {"c": "11.24", "n": "15", "i": 49909, "v": "एको द्वाभ्यां हतः शेषे त्वमधर्मेण धार्मिकः । इति यूपध्वजस्यैताः स्त्रियः क्रोशन्ति माधव ।।"}, {"c": "11.24", "n": "16", "i": 49910, "v": "भार्या यूपध्वजस्यैषा करसंमितमध्यमा । कृत्वोत्सङ्गे भुजं भर्तुः कृपणं पर्यदेवयत् ।।"}, {"c": "11.24", "n": "17", "i": 49911, "v": "अयं स रशनोत्कर्षी पीनस्तनविमर्दनः । नाभ्यूरुजघनस्पर्शी नीवीविस्रंसनः करः ।।"}, {"c": "11.24", "n": "18", "i": 49912, "v": "वासुदेवस्य सांनिध्ये पार्थेनाक्लिष्टकर्मणा । युध्यतः समरेऽन्येन प्रमत्तस्य निपातितः ।।"}, {"c": "11.24", "n": "19", "i": 49913, "v": "किं नु वक्ष्यसि संसत्सु कथासु च जनार्दन । अर्जुनस्य महत्कर्म स्वयं वा स किरीटवान् ।।"}, {"c": "11.24", "n": "20", "i": 49914, "v": "इत्येवं गर्हयित्वैषा तूष्णीमास्ते वराङ्गना । तामेतामनुशोचन्ति सपत्न्यः स्वामिव स्नुषाम् ।।"}, {"c": "11.24", "n": "21", "i": 49915, "v": "गान्धारराजः शकुनिर्बलवान्सत्यविक्रमः । निहतः सहदेवेन भागिनेयेन मातुलः ।।"}, {"c": "11.24", "n": "22", "i": 49916, "v": "यः पुरा हेमदण्डाभ्यां व्यजनाभ्यां स्म वीज्यते । स एष पक्षिभिः पक्षैः शयान उपवीज्यते ।।"}, {"c": "11.24", "n": "23", "i": 49917, "v": "यः स्म रूपाणि कुरुते शतशोऽथ सहस्रशः । तस्य मायाविनो माया दग्धाः पाण्डवतेजसा ।।"}, {"c": "11.24", "n": "24", "i": 49918, "v": "मायया निकृतिप्रज्ञो जितवान्यो युधिष्ठिरम् । सभायां विपुलं राज्यं स पुनर्जीवितं जितः ।।"}, {"c": "11.24", "n": "25", "i": 49919, "v": "शकुन्ताः शकुनिं कृष्ण समन्तात्पर्युपासते । कितवं मम पुत्राणां विनाशायोपशिक्षितम् ।।"}, {"c": "11.24", "n": "26", "i": 49920, "v": "एतेनैतन्महद्वैरं प्रसक्तं पाण्डवैः सह । वधाय मम पुत्राणामात्मनः सगणस्य च ।।"}, {"c": "11.24", "n": "27", "i": 49921, "v": "यथैव मम पुत्राणां लोकाः शस्त्रजिताः प्रभो । एवमस्यापि दुर्बुद्धेर्लोकाः शस्त्रेण वै जिताः ।।"}, {"c": "11.24", "n": "28", "i": 49922, "v": "कथं च नायं तत्रापि पुत्रान्मे भ्रातृभिः सह । विरोधयेदृजुप्रज्ञाननृजुर्मधुसूदन ।।"}, {"c": "11.25", "t": "गान्धार्युवाच ।"}, {"c": "11.25", "n": "1", "i": 49923, "v": "काम्बोजं पश्य दुर्धर्षं काम्बोजास्तरणोचितम् । शयानमृषभस्कन्धं हतं पांसुशु माधव ।।"}, {"c": "11.25", "n": "2", "i": 49924, "v": "यस्य क्षतजसंदिग्धौ बाहू चन्दनरूषितौ । अवेक्ष्य कृपणं भार्या विलपत्यतिदुःखिता ।।"}, {"c": "11.25", "n": "3", "i": 49925, "v": "इमौ तौ परिघप्रख्यौ बाहू शुभतलाङ्गुली । ययोर्विवरमापन्नां न रतिर्मां पुराजहत् ।।"}, {"c": "11.25", "n": "4", "i": 49926, "v": "कां गतिं नु गमिष्यामि त्वया हीना जनेश्वर । दूरबन्धुरनाथेव अतीव मधुरस्वरा ।।"}, {"c": "11.25", "n": "5", "i": 49927, "v": "आतपे क्लाम्यमानानां विविधानामिव स्रजाम् । क्लान्तानामपि नारीणां न श्रीर्जहति वै तनुम् ।।"}, {"c": "11.25", "n": "6", "i": 49928, "v": "शयानमभितः शूरं कालिङ्गं मधुसूदन । पश्य दीप्ताङ्गदयुगप्रतिबद्धमहाभुजम् ।।"}, {"c": "11.25", "n": "7", "i": 49929, "v": "मागधानामधिपतिं जयत्सेनं जनार्दन । परिवार्य प्ररुदिता मागध्यः पश्य योषितः ।।"}, {"c": "11.25", "n": "8", "i": 49930, "v": "आसामायतनेत्राणां सुस्वराणां जनार्दन । मनःश्रुतिहरो नादो मनो मोहयतीव मे ।।"}, {"c": "11.25", "n": "9", "i": 49931, "v": "प्रकीर्णसर्वाभरणा रुदन्त्यः शोककर्शिताः । स्वास्तीर्णशयनोपेता मागध्यः शेरते भुवि ।।"}, {"c": "11.25", "n": "10", "i": 49932, "v": "कोसलानामधिपतिं राजपुत्रं बृहद्बलम् । भर्तारं परिवार्यैताः पृथक्प्ररुदिताः स्त्रियः ।।"}, {"c": "11.25", "n": "11", "i": 49933, "v": "अस्य गात्रगतान्बाणान्कार्ष्णिबाहुबलार्पितान् । उद्धरन्त्यसुखाविष्टा मूर्छमानाः पुनः पुनः ।।"}, {"c": "11.25", "n": "12", "i": 49934, "v": "आसां सर्वानवद्यानामातपेन परिश्रमात् । प्रम्लाननलिनाभानि भान्ति वक्त्राणि माधव ।।"}, {"c": "11.25", "n": "13", "i": 49935, "v": "द्रोणेन निहताः शूराः शेरते रुचिराङ्गदाः । द्रोणेनाभिमुखाः सर्वे भ्रातरः पञ्च केकयाः ।।"}, {"c": "11.25", "n": "14", "i": 49936, "v": "तप्तकाञ्चनवर्माणस्ताम्रध्वजरथस्रजः । भासयन्ति महीं भासा ज्वलिता इव पावकाः ।।"}, {"c": "11.25", "n": "15", "i": 49937, "v": "द्रोणेन द्रुपदं संख्ये पश्य माधव पातितम् । महाद्विपमिवारण्ये सिंहेन महता हतम् ।।"}, {"c": "11.25", "n": "16", "i": 49938, "v": "पाञ्चालराज्ञो विपुलं पुण्डरीकाक्ष पाण्डुरम् । आतपत्रं समाभाति शरदीव दिवाकरः ।।"}, {"c": "11.25", "n": "17", "i": 49939, "v": "एतास्तु द्रुपदं वृद्धं स्नुषा भार्याश्च दुःखिताः । दग्ध्वा गच्छन्ति पाञ्चाल्यं राजानमपसव्यतः ।।"}, {"c": "11.25", "n": "18", "i": 49940, "v": "धृष्टकेतुं महेष्वासं चेदिपुंगवमङ्गनाः । द्रोणेन निहतं शूरं हरन्ति हृतचेतसः ।।"}, {"c": "11.25", "n": "19", "i": 49941, "v": "द्रोणास्त्रमभिहत्यैष विमर्दे मधुसूदन । महेष्वासो हतः शेते नद्या हृत इव द्रुमः ।।"}, {"c": "11.25", "n": "20", "i": 49942, "v": "एष चेदिपतिः शूरो धृष्टकेतुर्महारथः । शेते विनिहतः संख्ये हत्वा शत्रून्सहस्रशः ।।"}, {"c": "11.25", "n": "21", "i": 49943, "v": "वितुद्यमानं विहगैस्तं भार्याः प्रत्युपस्थिताः । चेदिराजं हृषीकेश हतं सबलबान्धवम् ।।"}, {"c": "11.25", "n": "22", "i": 49944, "v": "दाशार्हीपुत्रजं वीरं शयानं सत्यविक्रमम् । आरोप्याङ्के रुदन्त्येताश्चेदिराजवराङ्गनाः ।।"}, {"c": "11.25", "n": "23", "i": 49945, "v": "अस्य पुत्रं हृषीकेश सुवक्त्रं चारुकुण्डलम् । द्रोणेन समरे पश्य निकृत्तं बहुधा शरैः ।।"}, {"c": "11.25", "n": "24", "i": 49946, "v": "पितरं नूनमाजिस्थं युध्यमानं परैः सह । नाजहात्पृष्ठतो वीरमद्यापि मधुसूदन ।।"}, {"c": "11.25", "n": "25", "i": 49947, "v": "एवं ममापि पुत्रस्य पुत्रः पितरमन्वगात् । दुर्योधनं महाबाहो लक्ष्मणः परवीरहा ।।"}, {"c": "11.25", "n": "26", "i": 49948, "v": "विन्दानुविन्दावावन्त्यौ पतितौ पश्य माधव । हिमान्ते पुष्पितौ शालौ मरुता गलिताविव ।।"}, {"c": "11.25", "n": "27", "i": 49949, "v": "काञ्चनाङ्गदवर्माणौ बाणखड्गधनुर्धरौ । ऋषभप्रतिरूपाक्षौ शयानौ विमलस्रजौ ।।"}, {"c": "11.25", "n": "28", "i": 49950, "v": "अवध्याः पाण्डवाः कृष्ण सर्व एव त्वया सह । ये मुक्ता द्रोणभीष्माभ्यां कर्णाद्वैकर्तनात्कृपात् ।।"}, {"c": "11.25", "n": "29", "i": 49951, "v": "दुर्योधनाद्द्रोणसुतात्सैन्धवाच्च महारथात् । सोमदत्ताद्विकर्णाच्च शूराच्च कृतवर्मणः । ये हन्युः शस्त्रवेगेन देवानपि नरर्षभाः ।।"}, {"c": "11.25", "n": "30", "i": 49952, "v": "त इमे निहताः संख्ये पश्य कालस्य पर्ययम् । नातिभारोऽस्ति दैवस्य ध्रुवं माधव कश्चन । यदिमे निहताः शूराः क्षत्रियैः क्षत्रियर्षभाः ।।"}, {"c": "11.25", "n": "31", "i": 49953, "v": "तदैव निहताः कृष्ण मम पुत्रास्तरस्विनः । यदैवाकृतकामस्त्वमुपप्लव्यं गतः पुनः ।।"}, {"c": "11.25", "n": "32", "i": 49954, "v": "शंतनोश्चैव पुत्रेण प्राज्ञेन विदुरेण च । तदैवोक्तास्मि मा स्नेहं कुरुष्वात्मसुतेष्विति ।।"}, {"c": "11.25", "n": "33", "i": 49955, "v": "तयोर्न दर्शनं तात मिथ्या भवितुमर्हति । अचिरेणैव मे पुत्रा भस्मीभूता जनार्दन ।।"}, {"c": "11.25", "t": "वैशंपायन उवाच ।"}, {"c": "11.25", "n": "34", "i": 49956, "v": "इत्युक्त्वा न्यपतद्भूमौ गान्धारी शोककर्शिता । दुःखोपहतविज्ञाना धैर्यमुत्सृज्य भारत ।।"}, {"c": "11.25", "n": "35", "i": 49957, "v": "ततः कोपपरीताङ्गी पुत्रशोकपरिप्लुता । जगाम शौरिं दोषेण गान्धारी व्यथितेन्द्रिया ।।"}, {"c": "11.25", "t": "गान्धार्युवाच ।"}, {"c": "11.25", "n": "36", "i": 49958, "v": "पाण्डवा धार्तराष्ट्राश्च द्रुग्धाः कृष्ण परस्परम् । उपेक्षिता विनश्यन्तस्त्वया कस्माज्जनार्दन ।।"}, {"c": "11.25", "n": "37", "i": 49959, "v": "शक्तेन बहुभृत्येन विपुले तिष्ठता बले । उभयत्र समर्थेन श्रुतवाक्येन चैव ह ।।"}, {"c": "11.25", "n": "38", "i": 49960, "v": "इच्छतोपेक्षितो नाशः कुरूणां मधुसूदन । यस्मात्त्वया महाबाहो फलं तस्मादवाप्नुहि ।।"}, {"c": "11.25", "n": "39", "i": 49961, "v": "पतिशुश्रूषया यन्मे तपः किंचिदुपार्जितम् । तेन त्वां दुरवापात्मञ्शप्स्ये चक्रगदाधर ।।"}, {"c": "11.25", "n": "40", "i": 49962, "v": "यस्मात्परस्परं घ्नन्तो ज्ञातयः कुरुपाण्डवाः । उपेक्षितास्ते गोविन्द तस्माज्ज्ञातीन्वधिष्यसि ।।"}, {"c": "11.25", "n": "41", "i": 49963, "v": "त्वमप्युपस्थिते वर्षे षट्त्रिंशे मधुसूदन । हतज्ञातिर्हतामात्यो हतपुत्रो वनेचरः । कुत्सितेनाभ्युपायेन निधनं समवाप्स्यसि ।।"}, {"c": "11.25", "n": "42", "i": 49964, "v": "तवाप्येवं हतसुता निहतज्ञातिबान्धवाः । स्त्रियः परिपतिष्यन्ति यथैता भरतस्त्रियः ।।"}, {"c": "11.25", "t": "वैशंपायन उवाच ।"}, {"c": "11.25", "n": "43", "i": 49965, "v": "तच्छ्रुत्वा वचनं घोरं वासुदेवो महामनाः । उवाच देवीं गान्धारीमीषदभ्युत्स्मयन्निव ।।"}, {"c": "11.25", "n": "44", "i": 49966, "v": "संहर्ता वृष्णिचक्रस्य नान्यो मद्विद्यते शुभे । जानेऽहमेतदप्येवं चीर्णं चरसि क्षत्रिये ।।"}, {"c": "11.25", "n": "45", "i": 49967, "v": "अवध्यास्ते नरैरन्यैरपि वा देवदानवैः । परस्परकृतं नाशमतः प्राप्स्यन्ति यादवाः ।।"}, {"c": "11.25", "n": "46", "i": 49968, "v": "इत्युक्तवति दाशार्हे पाण्डवास्त्रस्तचेतसः । बभूवुर्भृशसंविग्ना निराशाश्चापि जीविते ।।"}, {"c": "11.26", "t": "वासुदेव उवाच ।"}, {"c": "11.26", "n": "1", "i": 49969, "v": "उत्तिष्ठोत्तिष्ठ गान्धारि मा च शोके मनः कृथाः । तवैव ह्यपराधेन कुरवो निधनं गताः ।।"}, {"c": "11.26", "n": "2", "i": 49970, "v": "या त्वं पुत्रं दुरात्मानमीर्षुमत्यन्तमानिनम् । दुर्योधनं पुरस्कृत्य दुष्कृतं साधु मन्यसे ।।"}, {"c": "11.26", "n": "3", "i": 49971, "v": "निष्ठुरं वैरपरुषं वृद्धानां शासनातिगम् । कथमात्मकृतं दोषं मय्याधातुमिहेच्छसि ।।"}, {"c": "11.26", "n": "4", "i": 49972, "v": "मृतं वा यदि वा नष्टं योऽतीतमनुशोचति । दुःखेन लभते दुःखं द्वावनर्थौ प्रपद्यते ।।"}, {"c": "11.26", "n": "5", "i": 49973, "v": "तपोर्थीयं ब्राह्मणी धत्त गर्भं; गौर्वोढारं धावितारं तुरंगी । शूद्रा दासं पशुपालं तु वैश्या; वधार्थीयं त्वद्विधा राजपुत्री ।।"}, {"c": "11.26", "t": "वैशंपायन उवाच ।"}, {"c": "11.26", "n": "6", "i": 49974, "v": "तच्छ्रुत्वा वासुदेवस्य पुनरुक्तं वचोऽप्रियम् । तूष्णीं बभूव गान्धारी शोकव्याकुललोचना ।।"}, {"c": "11.26", "n": "7", "i": 49975, "v": "धृतराष्ट्रस्तु राजर्षिर्निगृह्याबुद्धिजं तमः । पर्यपृच्छत धर्मात्मा धर्मराजं युधिष्ठिरम् ।।"}, {"c": "11.26", "n": "8", "i": 49976, "v": "जीवतां परिमाणज्ञः सैन्यानामसि पाण्डव । हतानां यदि जानीषे परिमाणं वदस्व मे ।।"}, {"c": "11.26", "t": "युधिष्ठिर उवाच ।"}, {"c": "11.26", "n": "9", "i": 49977, "v": "दशायुतानामयुतं सहस्राणि च विंशतिः । कोट्यः षष्टिश्च षट्चैव येऽस्मिन्राजमृधे हताः ।।"}, {"c": "11.26", "n": "10", "i": 49978, "v": "अलक्ष्याणां तु वीराणां सहस्राणि चतुर्दश । दश चान्यानि राजेन्द्र शतं षष्टिश्च पञ्च च ।।"}, {"c": "11.26", "t": "धृतराष्ट्र उवाच ।"}, {"c": "11.26", "n": "11", "i": 49979, "v": "युधिष्ठिर गतिं कां ते गताः पुरुषसत्तमाः । आचक्ष्व मे महाबाहो सर्वज्ञो ह्यसि मे मतः ।।"}, {"c": "11.26", "t": "युधिष्ठिर उवाच ।"}, {"c": "11.26", "n": "12", "i": 49980, "v": "यैर्हुतानि शरीराणि हृष्टैः परमसंयुगे । देवराजसमाँल्लोकान्गतास्ते सत्यविक्रमाः ।।"}, {"c": "11.26", "n": "13", "i": 49981, "v": "ये त्वहृष्टेन मनसा मर्तव्यमिति भारत । युध्यमाना हताः संख्ये ते गन्धर्वैः समागताः ।।"}, {"c": "11.26", "n": "14", "i": 49982, "v": "ये तु संग्रामभूमिष्ठा याचमानाः पराङ्मुखाः । शस्त्रेण निधनं प्राप्ता गतास्ते गुह्यकान्प्रति ।।"}, {"c": "11.26", "n": "15", "i": 49983, "v": "पीड्यमानाः परैर्ये तु हीयमाना निरायुधाः । ह्रीनिषेधा महात्मानः परानभिमुखा रणे ।।"}, {"c": "11.26", "n": "16", "i": 49984, "v": "छिद्यमानाः शितैः शस्त्रैः क्षत्रधर्मपरायणाः । गतास्ते ब्रह्मसदनं हता वीराः सुवर्चसः ।।"}, {"c": "11.26", "n": "17", "i": 49985, "v": "ये तत्र निहता राजन्नन्तरायोधनं प्रति । यथा कथंचित्ते राजन्संप्राप्ता उत्तरान्कुरून् ।।"}, {"c": "11.26", "t": "धृतराष्ट्र उवाच ।"}, {"c": "11.26", "n": "18", "i": 49986, "v": "केन ज्ञानबलेनैवं पुत्र पश्यसि सिद्धवत् । तन्मे वद महाबाहो श्रोतव्यं यदि वै मया ।।"}, {"c": "11.26", "t": "युधिष्ठिर उवाच ।"}, {"c": "11.26", "n": "19", "i": 49987, "v": "निदेशाद्भवतः पूर्वं वने विचरता मया । तीर्थयात्राप्रसङ्गेन संप्राप्तोऽयमनुग्रहः ।।"}, {"c": "11.26", "n": "20", "i": 49988, "v": "देवर्षिर्लोमशो दृष्टस्ततः प्राप्तोऽस्म्यनुस्मृतिम् । दिव्यं चक्षुरपि प्राप्तं ज्ञानयोगेन वै पुरा ।।"}, {"c": "11.26", "t": "धृतराष्ट्र उवाच ।"}, {"c": "11.26", "n": "21", "i": 49989, "v": "येऽत्रानाथा जनस्यास्य सनाथा ये च भारत । कच्चित्तेषां शरीराणि धक्ष्यन्ति विधिपूर्वकम् ।।"}, {"c": "11.26", "n": "22", "i": 49990, "v": "न येषां सन्ति कर्तारो न च येऽत्राहिताग्नयः । वयं च कस्य कुर्यामो बहुत्वात्तात कर्मणः ।।"}, {"c": "11.26", "n": "23", "i": 49991, "v": "यान्सुपर्णाश्च गृध्राश्च विकर्षन्ति ततस्ततः । तेषां तु कर्मणा लोका भविष्यन्ति युधिष्ठिर ।।"}, {"c": "11.26", "t": "वैशंपायन उवाच ।"}, {"c": "11.26", "n": "24", "i": 49992, "v": "एवमुक्तो महाप्राज्ञः कुन्तीपुत्रो युधिष्ठिरः । आदिदेश सुधर्माणं धौम्यं सूतं च संजयम् ।।"}, {"c": "11.26", "n": "25", "i": 49993, "v": "विदुरं च महाबुद्धिं युयुत्सुं चैव कौरवम् । इन्द्रसेनमुखांश्चैव भृत्यान्सूतांश्च सर्वशः ।।"}, {"c": "11.26", "n": "26", "i": 49994, "v": "भवन्तः कारयन्त्वेषां प्रेतकार्याणि सर्वशः । यथा चानाथवत्किंचिच्छरीरं न विनश्यति ।।"}, {"c": "11.26", "n": "27", "i": 49995, "v": "शासनाद्धर्मराजस्य क्षत्ता सूतश्च संजयः । सुधर्मा धौम्यसहित इन्द्रसेनादयस्तथा ।।"}, {"c": "11.26", "n": "28", "i": 49996, "v": "चन्दनागुरुकाष्ठानि तथा कालीयकान्युत । घृतं तैलं च गन्धांश्च क्षौमाणि वसनानि च ।।"}, {"c": "11.26", "n": "29", "i": 49997, "v": "समाहृत्य महार्हाणि दारूणां चैव संचयान् । रथांश्च मृदितांस्तत्र नानाप्रहरणानि च ।।"}, {"c": "11.26", "n": "30", "i": 49998, "v": "चिताः कृत्वा प्रयत्नेन यथामुख्यान्नराधिपान् । दाहयामासुरव्यग्रा विधिदृष्टेन कर्मणा ।।"}, {"c": "11.26", "n": "31", "i": 49999, "v": "दुर्योधनं च राजानं भ्रातॄंश्चास्य शताधिकान् । शल्यं शलं च राजानं भूरिश्रवसमेव च ।।"}, {"c": "11.26", "n": "32", "i": 50000, "v": "जयद्रथं च राजानमभिमन्युं च भारत । दौःशासनिं लक्ष्मणं च धृष्टकेतुं च पार्थिवम् ।।"}, {"c": "11.26", "n": "33", "i": 50001, "v": "बृहन्तं सोमदत्तं च सृञ्जयांश्च शताधिकान् । राजानं क्षेमधन्वानं विराटद्रुपदौ तथा ।।"}, {"c": "11.26", "n": "34", "i": 50002, "v": "शिखण्डिनं च पाञ्चाल्यं धृष्टद्युम्नं च पार्षतम् । युधामन्युं च विक्रान्तमुत्तमौजसमेव च ।।"}, {"c": "11.26", "n": "35", "i": 50003, "v": "कौसल्यं द्रौपदेयांश्च शकुनिं चापि सौबलम् । अचलं वृषकं चैव भगदत्तं च पार्थिवम् ।।"}, {"c": "11.26", "n": "36", "i": 50004, "v": "कर्णं वैकर्तनं चैव सहपुत्रममर्षणम् । केकयांश्च महेष्वासांस्त्रिगर्तांश्च महारथान् ।।"}, {"c": "11.26", "n": "37", "i": 50005, "v": "घटोत्कचं राक्षसेन्द्रं बकभ्रातरमेव च । अलम्बुसं च राजानं जलसंधं च पार्थिवम् ।।"}, {"c": "11.26", "n": "38", "i": 50006, "v": "अन्यांश्च पार्थिवान्राजञ्शतशोऽथ सहस्रशः । घृतधाराहुतैर्दीप्तैः पावकैः समदाहयन् ।।"}, {"c": "11.26", "n": "39", "i": 50007, "v": "पितृमेधाश्च केषांचिदवर्तन्त महात्मनाम् । सामभिश्चाप्यगायन्त तेऽन्वशोच्यन्त चापरैः ।।"}, {"c": "11.26", "n": "40", "i": 50008, "v": "साम्नामृचां च नादेन स्त्रीणां च रुदितस्वनैः । कश्मलं सर्वभूतानां निशायां समपद्यत ।।"}, {"c": "11.26", "n": "41", "i": 50009, "v": "ते विधूमाः प्रदीप्ताश्च दीप्यमानाश्च पावकाः । नभसीवान्वदृश्यन्त ग्रहास्तन्वभ्रसंवृताः ।।"}, {"c": "11.26", "n": "42", "i": 50010, "v": "ये चाप्यनाथास्तत्रासन्नानादेशसमागताः । तांश्च सर्वान्समानाय्य राशीन्कृत्वा सहस्रशः ।।"}, {"c": "11.26", "n": "43", "i": 50011, "v": "चित्वा दारुभिरव्यग्रः प्रभूतैः स्नेहतापितैः । दाहयामास विदुरो धर्मराजस्य शासनात् ।।"}, {"c": "11.26", "n": "44", "i": 50012, "v": "कारयित्वा क्रियास्तेषां कुरुराजो युधिष्ठिरः । धृतराष्ट्रं पुरस्कृत्य गङ्गामभिमुखोऽगमत् ।।"}, {"c": "11.27", "t": "वैशंपायन उवाच ।"}, {"c": "11.27", "n": "1", "i": 50013, "v": "ते समासाद्य गङ्गां तु शिवां पुण्यजनोचिताम् । ह्रदिनीं वप्रसंपन्नां महानूपां महावनाम् ।।"}, {"c": "11.27", "n": "2", "i": 50014, "v": "भूषणान्युत्तरीयाणि वेष्टनान्यवमुच्य च । ततः पितॄणां पौत्राणां भ्रातॄणां स्वजनस्य च ।।"}, {"c": "11.27", "n": "3", "i": 50015, "v": "पुत्राणामार्यकाणां च पतीनां च कुरुस्त्रियः । उदकं चक्रिरे सर्वा रुदन्त्यो भृशदुःखिताः । सुहृदां चापि धर्मज्ञाः प्रचक्रुः सलिलक्रियाः ।।"}, {"c": "11.27", "n": "4", "i": 50016, "v": "उदके क्रियमाणे तु वीराणां वीरपत्निभिः । सूपतीर्थाभवद्गङ्गा भूयो विप्रससार च ।।"}, {"c": "11.27", "n": "5", "i": 50017, "v": "तन्महोदधिसंकाशं निरानन्दमनुत्सवम् । वीरपत्नीभिराकीर्णं गङ्गातीरमशोभत ।।"}, {"c": "11.27", "n": "6", "i": 50018, "v": "ततः कुन्ती महाराज सहसा शोककर्शिता । रुदती मन्दया वाचा पुत्रान्वचनमब्रवीत् ।।"}, {"c": "11.27", "n": "7", "i": 50019, "v": "यः स शूरो महेष्वासो रथयूथपयूथपः । अर्जुनेन हतः संख्ये वीरलक्षणलक्षितः ।।"}, {"c": "11.27", "n": "8", "i": 50020, "v": "यं सूतपुत्रं मन्यध्वं राधेयमिति पाण्डवाः । यो व्यराजच्चमूमध्ये दिवाकर इव प्रभुः ।।"}, {"c": "11.27", "n": "9", "i": 50021, "v": "प्रत्ययुध्यत यः सर्वान्पुरा वः सपदानुगान् । दुर्योधनबलं सर्वं यः प्रकर्षन्व्यरोचत ।।"}, {"c": "11.27", "n": "10", "i": 50022, "v": "यस्य नास्ति समो वीर्ये पृथिव्यामपि कश्चन । सत्यसंधस्य शूरस्य संग्रामेष्वपलायिनः ।।"}, {"c": "11.27", "n": "11", "i": 50023, "v": "कुरुध्वमुदकं तस्य भ्रातुरक्लिष्टकर्मणः । स हि वः पूर्वजो भ्राता भास्करान्मय्यजायत । कुण्डली कवची शूरो दिवाकरसमप्रभः ।।"}, {"c": "11.27", "n": "12", "i": 50024, "v": "श्रुत्वा तु पाण्डवाः सर्वे मातुर्वचनमप्रियम् । कर्णमेवानुशोचन्त भूयश्चार्ततराभवन् ।।"}, {"c": "11.27", "n": "13", "i": 50025, "v": "ततः स पुरुषव्याघ्रः कुन्तीपुत्रो युधिष्ठिरः । उवाच मातरं वीरो निःश्वसन्निव पन्नगः ।।"}, {"c": "11.27", "n": "14", "i": 50026, "v": "यस्येषुपातमासाद्य नान्यस्तिष्ठेद्धनंजयात् । कथं पुत्रो भवत्यां स देवगर्भः पुराभवत् ।।"}, {"c": "11.27", "n": "15", "i": 50027, "v": "यस्य बाहुप्रतापेन तापिताः सर्वतो वयम् । तमग्निमिव वस्त्रेण कथं छादितवत्यसि । यस्य बाहुबलं घोरं धार्तराष्ट्रैरुपासितम् ।।"}, {"c": "11.27", "n": "16", "i": 50028, "v": "नान्यः कुन्तीसुतात्कर्णादगृह्णाद्रथिनां रथी । स नः प्रथमजो भ्राता सर्वशस्त्रभृतां वरः । असूत तं भवत्यग्रे कथमद्भुतविक्रमम् ।।"}, {"c": "11.27", "n": "17", "i": 50029, "v": "अहो भवत्या मन्त्रस्य पिधानेन वयं हताः । निधनेन हि कर्णस्य पीडिताः स्म सबान्धवाः ।।"}, {"c": "11.27", "n": "18", "i": 50030, "v": "अभिमन्योर्विनाशेन द्रौपदेयवधेन च । पाञ्चालानां च नाशेन कुरूणां पतनेन च ।।"}, {"c": "11.27", "n": "19", "i": 50031, "v": "ततः शतगुणं दुःखमिदं मामस्पृशद्भृशम् । कर्णमेवानुशोचन्हि दह्याम्यग्नाविवाहितः ।।"}, {"c": "11.27", "n": "20", "i": 50032, "v": "न हि स्म किंचिदप्राप्यं भवेदपि दिवि स्थितम् । न च स्म वैशसं घोरं कौरवान्तकरं भवेत् ।।"}, {"c": "11.27", "n": "21", "i": 50033, "v": "एवं विलप्य बहुलं धर्मराजो युधिष्ठिरः । विनदञ्शनकै राजंश्चकारास्योदकं प्रभुः ।।"}, {"c": "11.27", "n": "22", "i": 50034, "v": "ततो विनेदुः सहसा स्त्रीपुंसास्तत्र सर्वशः । अभितो ये स्थितास्तत्र तस्मिन्नुदककर्मणि ।।"}, {"c": "11.27", "n": "23", "i": 50035, "v": "तत आनाययामास कर्णस्य सपरिच्छदम् । स्त्रियः कुरुपतिर्धीमान्भ्रातुः प्रेम्णा युधिष्ठिरः ।।"}, {"c": "11.27", "n": "24", "i": 50036, "v": "स ताभिः सह धर्मात्मा प्रेतकृत्यमनन्तरम् । कृत्वोत्ततार गङ्गायाः सलिलादाकुलेन्द्रियः ।।"}, {"c": "12.1", "t": "वैशंपायन उवाच ।"}, {"c": "12.1", "n": "1", "i": 50037, "v": "कृतोदकास्ते सुहृदां सर्वेषां पाण्डुनन्दनाः । विदुरो धृतराष्ट्रश्च सर्वाश्च भरतस्त्रियः ।।"}, {"c": "12.1", "n": "2", "i": 50038, "v": "तत्र ते सुमहात्मानो न्यवसन्कुरुनन्दनाः । शौचं निवर्तयिष्यन्तो मासमेकं बहिः पुरात् ।।"}, {"c": "12.1", "n": "3", "i": 50039, "v": "कृतोदकं तु राजानं धर्मात्मानं युधिष्ठिरम् । अभिजग्मुर्महात्मानः सिद्धा ब्रह्मर्षिसत्तमाः ।।"}, {"c": "12.1", "n": "4", "i": 50040, "v": "द्वैपायनो नारदश्च देवलश्च महानृषिः । देवस्थानश्च कण्वश्च तेषां शिष्याश्च सत्तमाः ।।"}, {"c": "12.1", "n": "5", "i": 50041, "v": "अन्ये च वेदविद्वांसः कृतप्रज्ञा द्विजातयः । गृहस्थाः स्नातकाः सर्वे ददृशुः कुरुसत्तमम् ।।"}, {"c": "12.1", "n": "6", "i": 50042, "v": "अभिगम्य महात्मानः पूजिताश्च यथाविधि । आसनेषु महार्हेषु विविशुस्ते महर्षयः ।।"}, {"c": "12.1", "n": "7", "i": 50043, "v": "प्रतिगृह्य ततः पूजां तत्कालसदृशीं तदा । पर्युपासन्यथान्यायं परिवार्य युधिष्ठिरम् ।।"}, {"c": "12.1", "n": "8", "i": 50044, "v": "पुण्ये भागीरथीतीरे शोकव्याकुलचेतसम् । आश्वासयन्तो राजानं विप्राः शतसहस्रशः ।।"}, {"c": "12.1", "n": "9", "i": 50045, "v": "नारदस्त्वब्रवीत्काले धर्मात्मानं युधिष्ठिरम् । विचार्य मुनिभिः सार्धं तत्कालसदृशं वचः ।।"}, {"c": "12.1", "n": "10", "i": 50046, "v": "भवतो बाहुवीर्येण प्रसादान्माधवस्य च । जितेयमवनिः कृत्स्ना धर्मेण च युधिष्ठिर ।।"}, {"c": "12.1", "n": "11", "i": 50047, "v": "दिष्ट्या मुक्ताः स्थ संग्रामादस्माल्लोकभयंकरात् । क्षत्रधर्मरतश्चापि कच्चिन्मोदसि पाण्डव ।।"}, {"c": "12.1", "n": "12", "i": 50048, "v": "कच्चिच्च निहतामित्रः प्रीणासि सुहृदो नृप । कच्चिच्छ्रियमिमां प्राप्य न त्वां शोकः प्रबाधते ।।"}, {"c": "12.1", "t": "युधिष्ठिर उवाच ।"}, {"c": "12.1", "n": "13", "i": 50049, "v": "विजितेयं मही कृत्स्ना कृष्णबाहुबलाश्रयात् । ब्राह्मणानां प्रसादेन भीमार्जुनबलेन च ।।"}, {"c": "12.1", "n": "14", "i": 50050, "v": "इदं तु मे महद्दुःखं वर्तते हृदि नित्यदा । कृत्वा ज्ञातिक्षयमिमं महान्तं लोभकारितम् ।।"}, {"c": "12.1", "n": "15", "i": 50051, "v": "सौभद्रं द्रौपदेयांश्च घातयित्वा प्रियान्सुतान् । जयोऽयमजयाकारो भगवन्प्रतिभाति मे ।।"}, {"c": "12.1", "n": "16", "i": 50052, "v": "किं नु वक्ष्यति वार्ष्णेयी वधूर्मे मधुसूदनम् । द्वारकावासिनी कृष्णमितः प्रतिगतं हरिम् ।।"}, {"c": "12.1", "n": "17", "i": 50053, "v": "द्रौपदी हतपुत्रेयं कृपणा हतबान्धवा । अस्मत्प्रियहिते युक्ता भूयः पीडयतीव माम् ।।"}, {"c": "12.1", "n": "18", "i": 50054, "v": "इदमन्यच्च भगवन्यत्त्वां वक्ष्यामि नारद । मन्त्रसंवरणेनास्मि कुन्त्या दुःखेन योजितः ।।"}, {"c": "12.1", "n": "19", "i": 50055, "v": "योऽसौ नागायुतबलो लोकेऽप्रतिरथो रणे । सिंहखेलगतिर्धीमान्घृणी दान्तो यतव्रतः ।।"}, {"c": "12.1", "n": "20", "i": 50056, "v": "आश्रयो धार्तराष्ट्राणां मानी तीक्ष्णपराक्रमः । अमर्षी नित्यसंरम्भी क्षेप्तास्माकं रणे रणे ।।"}, {"c": "12.1", "n": "21", "i": 50057, "v": "शीघ्रास्त्रश्चित्रयोधी च कृती चाद्भुतविक्रमः । गूढोत्पन्नः सुतः कुन्त्या भ्रातास्माकं च सोदरः ।।"}, {"c": "12.1", "n": "22", "i": 50058, "v": "तोयकर्मणि यं कुन्ती कथयामास सूर्यजम् । पुत्रं सर्वगुणोपेतमवकीर्णं जले पुरा ।।"}, {"c": "12.1", "n": "23", "i": 50059, "v": "यं सूतपुत्रं लोकोऽयं राधेयं चाप्यमन्यत । स ज्येष्ठपुत्रः कुन्त्या वै भ्रातास्माकं च मातृजः ।।"}, {"c": "12.1", "n": "24", "i": 50060, "v": "अजानता मया संख्ये राज्यलुब्धेन घातितः । तन्मे दहति गात्राणि तूलराशिमिवानलः ।।"}, {"c": "12.1", "n": "25", "i": 50061, "v": "न हि तं वेद पार्थोऽपि भ्रातरं श्वेतवाहनः । नाहं न भीमो न यमौ स त्वस्मान्वेद सुव्रतः ।।"}, {"c": "12.1", "n": "26", "i": 50062, "v": "गता किल पृथा तस्य सकाशमिति नः श्रुतम् । अस्माकं शमकामा वै त्वं च पुत्रो ममेत्यथ ।।"}, {"c": "12.1", "n": "27", "i": 50063, "v": "पृथाया न कृतः कामस्तेन चापि महात्मना । अतिपश्चादिदं मातर्यवोचदिति नः श्रुतम् ।।"}, {"c": "12.1", "n": "28", "i": 50064, "v": "न हि शक्ष्याम्यहं त्यक्तुं नृपं दुर्योधनं रणे । अनार्यं च नृशंसं च कृतघ्नं च हि मे भवेत् ।।"}, {"c": "12.1", "n": "29", "i": 50065, "v": "युधिष्ठिरेण संधिं च यदि कुर्यां मते तव । भीतो रणे श्वेतवाहादिति मां मंस्यते जनः ।।"}, {"c": "12.1", "n": "30", "i": 50066, "v": "सोऽहं निर्जित्य समरे विजयं सहकेशवम् । संधास्ये धर्मपुत्रेण पश्चादिति च सोऽब्रवीत् ।।"}, {"c": "12.1", "n": "31", "i": 50067, "v": "तमवोचत्किल पृथा पुनः पृथुलवक्षसम् । चतुर्णामभयं देहि कामं युध्यस्व फल्गुनम् ।।"}, {"c": "12.1", "n": "32", "i": 50068, "v": "सोऽब्रवीन्मातरं धीमान्वेपमानः कृताञ्जलिः । प्राप्तान्विषह्यांश्चतुरो न हनिष्यामि ते सुतान् ।।"}, {"c": "12.1", "n": "33", "i": 50069, "v": "पञ्चैव हि सुता मातर्भविष्यन्ति हि ते ध्रुवम् । सकर्णा वा हते पार्थे सार्जुना वा हते मयि ।।"}, {"c": "12.1", "n": "34", "i": 50070, "v": "तं पुत्रगृद्धिनी भूयो माता पुत्रमथाब्रवीत् । भ्रातॄणां स्वस्ति कुर्वीथा येषां स्वस्ति चिकीर्षसि ।।"}, {"c": "12.1", "n": "35", "i": 50071, "v": "तमेवमुक्त्वा तु पृथा विसृज्योपययौ गृहान् । सोऽर्जुनेन हतो वीरो भ्राता भ्रात्रा सहोदरः ।।"}, {"c": "12.1", "n": "36", "i": 50072, "v": "न चैव विवृतो मन्त्रः पृथायास्तस्य वा मुने । अथ शूरो महेष्वासः पार्थेनासौ निपातितः ।।"}, {"c": "12.1", "n": "37", "i": 50073, "v": "अहं त्वज्ञासिषं पश्चात्स्वसोदर्यं द्विजोत्तम । पूर्वजं भ्रातरं कर्णं पृथाया वचनात्प्रभो ।।"}, {"c": "12.1", "n": "38", "i": 50074, "v": "तेन मे दूयतेऽतीव हृदयं भ्रातृघातिनः । कर्णार्जुनसहायोऽहं जयेयमपि वासवम् ।।"}, {"c": "12.1", "n": "39", "i": 50075, "v": "सभायां क्लिश्यमानस्य धार्तराष्ट्रैर्दुरात्मभिः । सहसोत्पतितः क्रोधः कर्णं दृष्ट्वा प्रशाम्यति ।।"}, {"c": "12.1", "n": "40", "i": 50076, "v": "यदा ह्यस्य गिरो रूक्षाः शृणोमि कटुकोदयाः । सभायां गदतो द्यूते दुर्योधनहितैषिणः ।।"}, {"c": "12.1", "n": "41", "i": 50077, "v": "तदा नश्यति मे क्रोधः पादौ तस्य निरीक्ष्य ह । कुन्त्या हि सदृशौ पादौ कर्णस्येति मतिर्मम ।।"}, {"c": "12.1", "n": "42", "i": 50078, "v": "सादृश्यहेतुमन्विच्छन्पृथायास्तव चैव ह । कारणं नाधिगच्छामि कथंचिदपि चिन्तयन् ।।"}, {"c": "12.1", "n": "43", "i": 50079, "v": "कथं नु तस्य संग्रामे पृथिवी चक्रमग्रसत् । कथं च शप्तो भ्राता मे तत्त्वं वक्तुमिहार्हसि ।।"}, {"c": "12.1", "n": "44", "i": 50080, "v": "श्रोतुमिच्छामि भगवंस्त्वत्तः सर्वं यथातथम् । भवान्हि सर्वविद्विद्वाँल्लोके वेद कृताकृतम् ।।"}, {"c": "12.2", "t": "वैशंपायन उवाच ।"}, {"c": "12.2", "n": "1", "i": 50081, "v": "स एवमुक्तस्तु मुनिर्नारदो वदतां वरः । कथयामास तत्सर्वं यथा शप्तः स सूतजः ।।"}, {"c": "12.2", "n": "2", "i": 50082, "v": "एवमेतन्महाबाहो यथा वदसि भारत । न कर्णार्जुनयोः किंचिदविषह्यं भवेद्रणे ।।"}, {"c": "12.2", "n": "3", "i": 50083, "v": "गुह्यमेतत्तु देवानां कथयिष्यामि ते नृप । तन्निबोध महाराज यथा वृत्तमिदं पुरा ।।"}, {"c": "12.2", "n": "4", "i": 50084, "v": "क्षत्रं स्वर्गं कथं गच्छेच्छस्त्रपूतमिति प्रभो । संघर्षजननस्तस्मात्कन्यागर्भो विनिर्मितः ।।"}, {"c": "12.2", "n": "5", "i": 50085, "v": "स बालस्तेजसा युक्तः सूतपुत्रत्वमागतः । चकाराङ्गिरसां श्रेष्ठे धनुर्वेदं गुरौ तव ।।"}, {"c": "12.2", "n": "6", "i": 50086, "v": "स बलं भीमसेनस्य फल्गुनस्य च लाघवम् । बुद्धिं च तव राजेन्द्र यमयोर्विनयं तथा ।।"}, {"c": "12.2", "n": "7", "i": 50087, "v": "सख्यं च वासुदेवेन बाल्ये गाण्डीवधन्वनः । प्रजानामनुरागं च चिन्तयानो व्यदह्यत ।।"}, {"c": "12.2", "n": "8", "i": 50088, "v": "स सख्यमगमद्बाल्ये राज्ञा दुर्योधनेन वै । युष्माभिर्नित्यसंद्विष्टो दैवाच्चापि स्वभावतः ।।"}, {"c": "12.2", "n": "9", "i": 50089, "v": "विद्याधिकमथालक्ष्य धनुर्वेदे धनंजयम् । द्रोणं रहस्युपागम्य कर्णो वचनमब्रवीत् ।।"}, {"c": "12.2", "n": "10", "i": 50090, "v": "ब्रह्मास्त्रं वेत्तुमिच्छामि सरहस्यनिवर्तनम् । अर्जुनेन समो युद्धे भवेयमिति मे मतिः ।।"}, {"c": "12.2", "n": "11", "i": 50091, "v": "समः पुत्रेषु च स्नेहः शिष्येषु च तव ध्रुवम् । त्वत्प्रसादान्न मां ब्रूयुरकृतास्त्रं विचक्षणाः ।।"}, {"c": "12.2", "n": "12", "i": 50092, "v": "द्रोणस्तथोक्तः कर्णेन सापेक्षः फल्गुनं प्रति । दौरात्म्यं चापि कर्णस्य विदित्वा तमुवाच ह ।।"}, {"c": "12.2", "n": "13", "i": 50093, "v": "ब्रह्मास्त्रं ब्राह्मणो विद्याद्यथावच्चरितव्रतः । क्षत्रियो वा तपस्वी यो नान्यो विद्यात्कथंचन ।।"}, {"c": "12.2", "n": "14", "i": 50094, "v": "इत्युक्तोऽङ्गिरसां श्रेष्ठमामन्त्र्य प्रतिपूज्य च । जगाम सहसा रामं महेन्द्रं पर्वतं प्रति ।।"}, {"c": "12.2", "n": "15", "i": 50095, "v": "स तु राममुपागम्य शिरसाभिप्रणम्य च । ब्राह्मणो भार्गवोऽस्मीति गौरवेणाभ्यगच्छत ।।"}, {"c": "12.2", "n": "16", "i": 50096, "v": "रामस्तं प्रतिजग्राह पृष्ट्वा गोत्रादि सर्वशः । उष्यतां स्वागतं चेति प्रीतिमांश्चाभवद्भृशम् ।।"}, {"c": "12.2", "n": "17", "i": 50097, "v": "तत्र कर्णस्य वसतो महेन्द्रे पर्वतोत्तमे । गन्धर्वै राक्षसैर्यक्षैर्देवैश्चासीत्समागमः ।।"}, {"c": "12.2", "n": "18", "i": 50098, "v": "स तत्रेष्वस्त्रमकरोद्भृगुश्रेष्ठाद्यथाविधि । प्रियश्चाभवदत्यर्थं देवगन्धर्वरक्षसाम् ।।"}, {"c": "12.2", "n": "19", "i": 50099, "v": "स कदाचित्समुद्रान्ते विचरन्नाश्रमान्तिके । एकः खड्गधनुष्पाणिः परिचक्राम सूतजः ।।"}, {"c": "12.2", "n": "20", "i": 50100, "v": "सोऽग्निहोत्रप्रसक्तस्य कस्यचिद्ब्रह्मवादिनः । जघानाज्ञानतः पार्थ होमधेनुं यदृच्छया ।।"}, {"c": "12.2", "n": "21", "i": 50101, "v": "तदज्ञानकृतं मत्वा ब्राह्मणाय न्यवेदयत् । कर्णः प्रसादयंश्चैनमिदमित्यब्रवीद्वचः ।।"}, {"c": "12.2", "n": "22", "i": 50102, "v": "अबुद्धिपूर्वं भगवन्धेनुरेषा हता तव । मया तत्र प्रसादं मे कुरुष्वेति पुनः पुनः ।।"}, {"c": "12.2", "n": "23", "i": 50103, "v": "तं स विप्रोऽब्रवीत्क्रुद्धो वाचा निर्भर्त्सयन्निव । दुराचार वधार्हस्त्वं फलं प्राप्नुहि दुर्मते ।।"}, {"c": "12.2", "n": "24", "i": 50104, "v": "येन विस्पर्धसे नित्यं यदर्थं घटसेऽनिशम् । युध्यतस्तेन ते पाप भूमिश्चक्रं ग्रसिष्यति ।।"}, {"c": "12.2", "n": "25", "i": 50105, "v": "ततश्चक्रे महीग्रस्ते मूर्धानं ते विचेतसः । पातयिष्यति विक्रम्य शत्रुर्गच्छ नराधम ।।"}, {"c": "12.2", "n": "26", "i": 50106, "v": "यथेयं गौर्हता मूढ प्रमत्तेन त्वया मम । प्रमत्तस्यैवमेवान्यः शिरस्ते पातयिष्यति ।।"}, {"c": "12.2", "n": "27", "i": 50107, "v": "ततः प्रसादयामास पुनस्तं द्विजसत्तमम् । गोभिर्धनैश्च रत्नैश्च स चैनं पुनरब्रवीत् ।।"}, {"c": "12.2", "n": "28", "i": 50108, "v": "नेदं मद्व्याहृतं कुर्यात्सर्वलोकोऽपि वै मृषा । गच्छ वा तिष्ठ वा यद्वा कार्यं ते तत्समाचर ।।"}, {"c": "12.2", "n": "29", "i": 50109, "v": "इत्युक्तो ब्राह्मणेनाथ कर्णो दैन्यादधोमुखः । राममभ्यागमद्भीतस्तदेव मनसा स्मरन् ।।"}, {"c": "12.3", "t": "नारद उवाच ।"}, {"c": "12.3", "n": "1", "i": 50110, "v": "कर्णस्य बाहुवीर्येण प्रश्रयेण दमेन च । तुतोष भृगुशार्दूलो गुरुशुश्रूषया तथा ।।"}, {"c": "12.3", "n": "2", "i": 50111, "v": "तस्मै स विधिवत्कृत्स्नं ब्रह्मास्त्रं सनिवर्तनम् । प्रोवाचाखिलमव्यग्रं तपस्वी सुतपस्विने ।।"}, {"c": "12.3", "n": "3", "i": 50112, "v": "विदितास्त्रस्ततः कर्णो रममाणोऽऽश्रमे भृगोः । चकार वै धनुर्वेदे यत्नमद्भुतविक्रमः ।।"}, {"c": "12.3", "n": "4", "i": 50113, "v": "ततः कदाचिद्रामस्तु चरन्नाश्रममन्तिकात् । कर्णेन सहितो धीमानुपवासेन कर्शितः ।।"}, {"c": "12.3", "n": "5", "i": 50114, "v": "सुष्वाप जामदग्न्यो वै विस्रम्भोत्पन्नसौहृदः । कर्णस्योत्सङ्ग आधाय शिरः क्लान्तमना गुरुः ।।"}, {"c": "12.3", "n": "6", "i": 50115, "v": "अथ कृमिः श्लेष्ममयो मांसशोणितभोजनः । दारुणो दारुणस्पर्शः कर्णस्याभ्याशमागमत् ।।"}, {"c": "12.3", "n": "7", "i": 50116, "v": "स तस्योरुमथासाद्य बिभेद रुधिराशनः । न चैनमशकत्क्षेप्तुं हन्तुं वापि गुरोर्भयात् ।।"}, {"c": "12.3", "n": "8", "i": 50117, "v": "संदश्यमानोऽपि तथा कृमिणा तेन भारत । गुरुप्रबोधशङ्की च तमुपैक्षत सूतजः ।।"}, {"c": "12.3", "n": "9", "i": 50118, "v": "कर्णस्तु वेदनां धैर्यादसह्यां विनिगृह्य ताम् । अकम्पन्नव्यथंश्चैव धारयामास भार्गवम् ।।"}, {"c": "12.3", "n": "10", "i": 50119, "v": "यदा तु रुधिरेणाङ्गे परिस्पृष्टो भृगूद्वहः । तदाबुध्यत तेजस्वी संतप्तश्चेदमब्रवीत् ।।"}, {"c": "12.3", "n": "11", "i": 50120, "v": "अहोऽस्म्यशुचितां प्राप्तः किमिदं क्रियते त्वया । कथयस्व भयं त्यक्त्वा याथातथ्यमिदं मम ।।"}, {"c": "12.3", "n": "12", "i": 50121, "v": "तस्य कर्णस्तदाचष्ट कृमिणा परिभक्षणम् । ददर्श रामस्तं चापि कृमिं सूकरसंनिभम् ।।"}, {"c": "12.3", "n": "13", "i": 50122, "v": "अष्टपादं तीक्ष्णदंष्ट्रं सूचीभिरिव संवृतम् । रोमभिः संनिरुद्धाङ्गमलर्कं नाम नामतः ।।"}, {"c": "12.3", "n": "14", "i": 50123, "v": "स दृष्टमात्रो रामेण कृमिः प्राणानवासृजत् । तस्मिन्नेवासृक्संक्लिन्ने तदद्भुतमिवाभवत् ।।"}, {"c": "12.3", "n": "15", "i": 50124, "v": "ततोऽन्तरिक्षे ददृशे विश्वरूपः करालवान् । राक्षसो लोहितग्रीवः कृष्णाङ्गो मेघवाहनः ।।"}, {"c": "12.3", "n": "16", "i": 50125, "v": "स रामं प्राञ्जलिर्भूत्वा बभाषे पूर्णमानसः । स्वस्ति ते भृगुशार्दूल गमिष्यामि यथागतम् ।।"}, {"c": "12.3", "n": "17", "i": 50126, "v": "मोक्षितो नरकादस्मि भवता मुनिसत्तम । भद्रं च तेऽस्तु नन्दिश्च प्रियं मे भवता कृतम् ।।"}, {"c": "12.3", "n": "18", "i": 50127, "v": "तमुवाच महाबाहुर्जामदग्न्यः प्रतापवान् । कस्त्वं कस्माच्च नरकं प्रतिपन्नो ब्रवीहि तत् ।।"}, {"c": "12.3", "n": "19", "i": 50128, "v": "सोऽब्रवीदहमासं प्राग्गृत्सो नाम महासुरः । पुरा देवयुगे तात भृगोस्तुल्यवया इव ।।"}, {"c": "12.3", "n": "20", "i": 50129, "v": "सोऽहं भृगोः सुदयितां भार्यामपहरं बलात् । महर्षेरभिशापेन कृमिभूतोऽपतं भुवि ।।"}, {"c": "12.3", "n": "21", "i": 50130, "v": "अब्रवीत्तु स मां क्रोधात्तव पूर्वपितामहः । मूत्रश्लेष्माशनः पाप निरयं प्रतिपत्स्यसे ।।"}, {"c": "12.3", "n": "22", "i": 50131, "v": "शापस्यान्तो भवेद्ब्रह्मन्नित्येवं तमथाब्रुवम् । भविता भार्गवे राम इति मामब्रवीद्भृगुः ।।"}, {"c": "12.3", "n": "23", "i": 50132, "v": "सोऽहमेतां गतिं प्राप्तो यथा नकुशलं तथा । त्वया साधो समागम्य विमुक्तः पापयोनितः ।।"}, {"c": "12.3", "n": "24", "i": 50133, "v": "एवमुक्त्वा नमस्कृत्य ययौ रामं महासुरः । रामः कर्णं तु सक्रोधमिदं वचनमब्रवीत् ।।"}, {"c": "12.3", "n": "25", "i": 50134, "v": "अतिदुःखमिदं मूढ न जातु ब्राह्मणः सहेत् । क्षत्रियस्यैव ते धैर्यं कामया सत्यमुच्यताम् ।।"}, {"c": "12.3", "n": "26", "i": 50135, "v": "तमुवाच ततः कर्णः शापभीतः प्रसादयन् । ब्रह्मक्षत्रान्तरे सूतं जातं मां विद्धि भार्गव ।।"}, {"c": "12.3", "n": "27", "i": 50136, "v": "राधेयः कर्ण इति मां प्रवदन्ति जना भुवि । प्रसादं कुरु मे ब्रह्मन्नस्त्रलुब्धस्य भार्गव ।।"}, {"c": "12.3", "n": "28", "i": 50137, "v": "पिता गुरुर्न संदेहो वेदविद्याप्रदः प्रभुः । अतो भार्गव इत्युक्तं मया गोत्रं तवान्तिके ।।"}, {"c": "12.3", "n": "29", "i": 50138, "v": "तमुवाच भृगुश्रेष्ठः सरोषः प्रहसन्निव । भूमौ निपतितं दीनं वेपमानं कृताञ्जलिम् ।।"}, {"c": "12.3", "n": "30", "i": 50139, "v": "यस्मान्मिथ्योपचरितो अस्त्रलोभादिह त्वया । तस्मादेतद्धि ते मूढ ब्रह्मास्त्रं प्रतिभास्यति ।।"}, {"c": "12.3", "n": "31", "i": 50140, "v": "अन्यत्र वधकालात्ते सदृशेन समेयुषः । अब्राह्मणे न हि ब्रह्म ध्रुवं तिष्ठेत्कदाचन ।।"}, {"c": "12.3", "n": "32", "i": 50141, "v": "गच्छेदानीं न ते स्थानमनृतस्येह विद्यते । न त्वया सदृशो युद्धे भविता क्षत्रियो भुवि ।।"}, {"c": "12.3", "n": "33", "i": 50142, "v": "एवमुक्तस्तु रामेण न्यायेनोपजगाम सः । दुर्योधनमुपागम्य कृतास्त्रोऽस्मीति चाब्रवीत् ।।"}, {"c": "12.4", "t": "नारद उवाच ।"}, {"c": "12.4", "n": "1", "i": 50143, "v": "कर्णस्तु समवाप्यैतदस्त्रं भार्गवनन्दनात् । दुर्योधनेन सहितो मुमुदे भरतर्षभ ।।"}, {"c": "12.4", "n": "2", "i": 50144, "v": "ततः कदाचिद्राजानः समाजग्मुः स्वयंवरे । कलिङ्गविषये राजन्राज्ञश्चित्राङ्गदस्य च ।।"}, {"c": "12.4", "n": "3", "i": 50145, "v": "श्रीमद्राजपुरं नाम नगरं तत्र भारत । राजानः शतशस्तत्र कन्यार्थं समुपागमन् ।।"}, {"c": "12.4", "n": "4", "i": 50146, "v": "श्रुत्वा दुर्योधनस्तत्र समेतान्सर्वपार्थिवान् । रथेन काञ्चनाङ्गेन कर्णेन सहितो ययौ ।।"}, {"c": "12.4", "n": "5", "i": 50147, "v": "ततः स्वयंवरे तस्मिन्संप्रवृत्ते महोत्सवे । समापेतुर्नृपतयः कन्यार्थे नृपसत्तम ।।"}, {"c": "12.4", "n": "6", "i": 50148, "v": "शिशुपालो जरासंधो भीष्मको वक्र एव च । कपोतरोमा नीलश्च रुक्मी च दृढविक्रमः ।।"}, {"c": "12.4", "n": "7", "i": 50149, "v": "सृगालश्च महाराज स्त्रीराज्याधिपतिश्च यः । अशोकः शतधन्वा च भोजो वीरश्च नामतः ।।"}, {"c": "12.4", "n": "8", "i": 50150, "v": "एते चान्ये च बहवो दक्षिणां दिशमाश्रिताः । म्लेच्छाचार्याश्च राजानः प्राच्योदीच्याश्च भारत ।।"}, {"c": "12.4", "n": "9", "i": 50151, "v": "काञ्चनाङ्गदिनः सर्वे बद्धजाम्बूनदस्रजः । सर्वे भास्वरदेहाश्च व्याघ्रा इव मदोत्कटाः ।।"}, {"c": "12.4", "n": "10", "i": 50152, "v": "ततः समुपविष्टेषु तेषु राजसु भारत । विवेश रङ्गं सा कन्या धात्रीवर्षधरान्विता ।।"}, {"c": "12.4", "n": "11", "i": 50153, "v": "ततः संश्राव्यमाणेषु राज्ञां नामसु भारत । अत्यक्रामद्धार्तराष्ट्रं सा कन्या वरवर्णिनी ।।"}, {"c": "12.4", "n": "12", "i": 50154, "v": "दुर्योधनस्तु कौरव्यो नामर्षयत लङ्घनम् । प्रत्यषेधच्च तां कन्यामसत्कृत्य नराधिपान् ।।"}, {"c": "12.4", "n": "13", "i": 50155, "v": "स वीर्यमदमत्तत्वाद्भीष्मद्रोणावुपाश्रितः । रथमारोप्य तां कन्यामाजुहाव नराधिपान् ।।"}, {"c": "12.4", "n": "14", "i": 50156, "v": "तमन्वयाद्रथी खड्गी भद्धगोधाङ्गुलित्रवान् । कर्णः शस्त्रभृतां श्रेष्ठः पृष्ठतः पुरुषर्षभ ।।"}, {"c": "12.4", "n": "15", "i": 50157, "v": "ततो विमर्दः सुमहान्राज्ञामासीद्युधिष्ठिर । संनह्यतां तनुत्राणि रथान्योजयतामपि ।।"}, {"c": "12.4", "n": "16", "i": 50158, "v": "तेऽभ्यधावन्त संक्रुद्धाः कर्णदुर्योधनावुभौ । शरवर्षाणि मुञ्चन्तो मेघाः पर्वतयोरिव ।।"}, {"c": "12.4", "n": "17", "i": 50159, "v": "कर्णस्तेषामापततामेकैकेन क्षुरेण ह । धनूंषि सशरावापान्यपातयत भूतले ।।"}, {"c": "12.4", "n": "18", "i": 50160, "v": "ततो विधनुषः कांश्चित्कांश्चिदुद्यतकार्मुकान् । कांश्चिदुद्वहतो बाणान्रथशक्तिगदास्तथा ।।"}, {"c": "12.4", "n": "19", "i": 50161, "v": "लाघवादाकुलीकृत्य कर्णः प्रहरतां वरः । हतसूतांश्च भूयिष्ठानवजिग्ये नराधिपान् ।।"}, {"c": "12.4", "n": "20", "i": 50162, "v": "ते स्वयं त्वरयन्तोऽश्वान्याहि याहीति वादिनः । व्यपेयुस्ते रणं हित्वा राजानो भग्नमानसाः ।।"}, {"c": "12.4", "n": "21", "i": 50163, "v": "दुर्योधनस्तु कर्णेन पाल्यमानोऽभ्ययात्तदा । हृष्टः कन्यामुपादाय नगरं नागसाह्वयम् ।।"}, {"c": "12.5", "t": "नारद उवाच ।"}, {"c": "12.5", "n": "1", "i": 50164, "v": "आविष्कृतबलं कर्णं ज्ञात्वा राजा तु मागधः । आह्वयद्द्वैरथेनाजौ जरासंधो महीपतिः ।।"}, {"c": "12.5", "n": "2", "i": 50165, "v": "तयोः समभवद्युद्धं दिव्यास्त्रविदुषोर्द्वयोः । युधि नानाप्रहरणैरन्योन्यमभिवर्षतोः ।।"}, {"c": "12.5", "n": "3", "i": 50166, "v": "क्षीणबाणौ विधनुषौ भग्नखड्गौ महीं गतौ । बाहुभिः समसज्जेतामुभावपि बलान्वितौ ।।"}, {"c": "12.5", "n": "4", "i": 50167, "v": "बाहुकण्टकयुद्धेन तस्य कर्णोऽथ युध्यतः । बिभेद संधिं देहस्य जरया श्लेषितस्य ह ।।"}, {"c": "12.5", "n": "5", "i": 50168, "v": "स विकारं शरीरस्य दृष्ट्वा नृपतिरात्मनः । प्रीतोऽस्मीत्यब्रवीत्कर्णं वैरमुत्सृज्य भारत ।।"}, {"c": "12.5", "n": "6", "i": 50169, "v": "प्रीत्या ददौ स कर्णाय मालिनीं नगरीमथ । अङ्गेषु नरशार्दूल स राजासीत्सपत्नजित् ।।"}, {"c": "12.5", "n": "7", "i": 50170, "v": "पालयामास चम्पां तु कर्णः परबलार्दनः । दुर्योधनस्यानुमते तवापि विदितं तथा ।।"}, {"c": "12.5", "n": "8", "i": 50171, "v": "एवं शस्त्रप्रतापेन प्रथितः सोऽभवत्क्षितौ । त्वद्धितार्थं सुरेन्द्रेण भिक्षितो वर्मकुण्डले ।।"}, {"c": "12.5", "n": "9", "i": 50172, "v": "स दिव्ये सहजे प्रादात्कुण्डले परमार्चिते । सहजं कवचं चैव मोहितो देवमायया ।।"}, {"c": "12.5", "n": "10", "i": 50173, "v": "विमुक्तः कुण्डलाभ्यां च सहजेन च वर्मणा । निहतो विजयेनाजौ वासुदेवस्य पश्यतः ।।"}, {"c": "12.5", "n": "11", "i": 50174, "v": "ब्राह्मणस्याभिशापेन रामस्य च महात्मनः । कुन्त्याश्च वरदानेन मायया च शतक्रतोः ।।"}, {"c": "12.5", "n": "12", "i": 50175, "v": "भीष्मावमानात्संख्यायां रथानामर्धकीर्तनात् । शल्यात्तेजोवधाच्चापि वासुदेवनयेन च ।।"}, {"c": "12.5", "n": "13", "i": 50176, "v": "रुद्रस्य देवराजस्य यमस्य वरुणस्य च । कुबेरद्रोणयोश्चैव कृपस्य च महात्मनः ।।"}, {"c": "12.5", "n": "14", "i": 50177, "v": "अस्त्राणि दिव्यान्यादाय युधि गाण्डीवधन्वना । हतो वैकर्तनः कर्णो दिवाकरसमद्युतिः ।।"}, {"c": "12.5", "n": "15", "i": 50178, "v": "एवं शप्तस्तव भ्राता बहुभिश्चापि वञ्चितः । न शोच्यः स नरव्याघ्रो युद्धे हि निधनं गतः ।।"}, {"c": "12.6", "t": "वैशंपायन उवाच ।"}, {"c": "12.6", "n": "1", "i": 50179, "v": "एतावदुक्त्वा देवर्षिर्विरराम स नारदः । युधिष्ठिरस्तु राजर्षिर्दध्यौ शोकपरिप्लुतः ।।"}, {"c": "12.6", "n": "2", "i": 50180, "v": "तं दीनमनसं वीरमधोवदनमातुरम् । निःश्वसन्तं यथा नागं पर्यश्रुनयनं तथा ।।"}, {"c": "12.6", "n": "3", "i": 50181, "v": "कुन्ती शोकपरीताङ्गी दुःखोपहतचेतना । अब्रवीन्मधुराभाषा काले वचनमर्थवत् ।।"}, {"c": "12.6", "n": "4", "i": 50182, "v": "युधिष्ठिर महाबाहो नैनं शोचितुमर्हसि । जहि शोकं महाप्राज्ञ शृणु चेदं वचो मम ।।"}, {"c": "12.6", "n": "5", "i": 50183, "v": "यतितः स मया पूर्वं भ्रात्र्यं ज्ञापयितुं तव । भास्करेण च देवेन पित्रा धर्मभृतां वर ।।"}, {"c": "12.6", "n": "6", "i": 50184, "v": "यद्वाच्यं हितकामेन सुहृदा भूतिमिच्छता । तथा दिवाकरेणोक्तः स्वप्नान्ते मम चाग्रतः ।।"}, {"c": "12.6", "n": "7", "i": 50185, "v": "न चैनमशकद्भानुरहं वा स्नेहकारणैः । पुरा प्रत्यनुनेतुं वा नेतुं वाप्येकतां त्वया ।।"}, {"c": "12.6", "n": "8", "i": 50186, "v": "ततः कालपरीतः स वैरस्योद्धुक्षणे रतः । प्रतीपकारी युष्माकमिति चोपेक्षितो मया ।।"}, {"c": "12.6", "n": "9", "i": 50187, "v": "इत्युक्तो धर्मराजस्तु मात्रा बाष्पाकुलेक्षणः । उवाच वाक्यं धर्मात्मा शोकव्याकुलचेतनः ।।"}, {"c": "12.6", "n": "10", "i": 50188, "v": "भवत्या गूढमन्त्रत्वात्पीडितोऽस्मीत्युवाच ताम् । शशाप च महातेजाः सर्वलोकेषु च स्त्रियः । न गुह्यं धारयिष्यन्तीत्यतिदुःखसमन्वितः ।।"}, {"c": "12.6", "n": "11", "i": 50189, "v": "स राजा पुत्रपौत्राणां संबन्धिसुहृदां तथा । स्मरन्नुद्विग्नहृदयो बभूवास्वस्थचेतनः ।।"}, {"c": "12.6", "n": "12", "i": 50190, "v": "ततः शोकपरीतात्मा सधूम इव पावकः । निर्वेदमकरोद्धीमान्राजा संतापपीडितः ।।"}, {"c": "12.7", "t": "वैशंपायन उवाच ।"}, {"c": "12.7", "n": "1", "i": 50191, "v": "युधिष्ठिरस्तु धर्मात्मा शोकव्याकुलचेतनः । शुशोच दुःखसंतप्तः स्मृत्वा कर्णं महारथम् ।।"}, {"c": "12.7", "n": "2", "i": 50192, "v": "आविष्टो दुःखशोकाभ्यां निःश्वसंश्च पुनः पुनः । दृष्ट्वार्जुनमुवाचेदं वचनं शोककर्शितः ।।"}, {"c": "12.7", "n": "3", "i": 50193, "v": "यद्भैक्षमाचरिष्याम वृष्ण्यन्धकपुरे वयम् । ज्ञातीन्निष्पुरुषान्कृत्वा नेमां प्राप्स्याम दुर्गतिम् ।।"}, {"c": "12.7", "n": "4", "i": 50194, "v": "अमित्रा नः समृद्धार्था वृत्तार्थाः कुरवः किल । आत्मानमात्मना हत्वा किं धर्मफलमाप्नुमः ।।"}, {"c": "12.7", "n": "5", "i": 50195, "v": "धिगस्तु क्षात्रमाचारं धिगस्तु बलमौरसम् । धिगस्त्वमर्षं येनेमामापदं गमिता वयम् ।।"}, {"c": "12.7", "n": "6", "i": 50196, "v": "साधु क्षमा दमः शौचमवैरोध्यममत्सरः । अहिंसा सत्यवचनं नित्यानि वनचारिणाम् ।।"}, {"c": "12.7", "n": "7", "i": 50197, "v": "वयं तु लोभान्मोहाच्च स्तम्भं मानं च संश्रिताः । इमामवस्थामापन्ना राज्यलेशबुभुक्षया ।।"}, {"c": "12.7", "n": "8", "i": 50198, "v": "त्रैलोक्यस्यापि राज्येन नास्मान्कश्चित्प्रहर्षयेत् । बान्धवान्निहतान्दृष्ट्वा पृथिव्यामामिषैषिणः ।।"}, {"c": "12.7", "n": "9", "i": 50199, "v": "ते वयं पृथिवीहेतोरवध्यान्पृथिवीसमान् । संपरित्यज्य जीवामो हीनार्था हतबान्धवाः ।।"}, {"c": "12.7", "n": "10", "i": 50200, "v": "आमिषे गृध्यमानानामशुनां नः शुनामिव । आमिषं चैव नो नष्टमामिषस्य च भोजिनः ।।"}, {"c": "12.7", "n": "11", "i": 50201, "v": "न पृथिव्या सकलया न सुवर्णस्य राशिभिः । न गवाश्वेन सर्वेण ते त्याज्या य इमे हताः ।।"}, {"c": "12.7", "n": "12", "i": 50202, "v": "संयुक्ताः काममन्युभ्यां क्रोधामर्षसमन्विताः । मृत्युयानं समारुह्य गता वैवस्वतक्षयम् ।।"}, {"c": "12.7", "n": "13", "i": 50203, "v": "बहु कल्याणमिच्छन्त ईहन्ते पितरः सुतान् । तपसा ब्रह्मचर्येण वन्दनेन तितिक्षया ।।"}, {"c": "12.7", "n": "14", "i": 50204, "v": "उपवासैस्तथेज्याभिर्व्रतकौतुकमङ्गलैः । लभन्ते मातरो गर्भांस्तान्मासान्दश बिभ्रति ।।"}, {"c": "12.7", "n": "15", "i": 50205, "v": "यदि स्वस्ति प्रजायन्ते जाता जीवन्ति वा यदि । संभाविता जातबलास्ते दद्युर्यदि नः सुखम् । इह चामुत्र चैवेति कृपणाः फलहेतुकाः ।।"}, {"c": "12.7", "n": "16", "i": 50206, "v": "तासामयं समारम्भो निवृत्तः केवलोऽफलः । यदासां निहताः पुत्रा युवानो मृष्टकुण्डलाः ।।"}, {"c": "12.7", "n": "17", "i": 50207, "v": "अभुक्त्वा पार्थिवान्भोगानृणान्यनवदाय च । पितृभ्यो देवताभ्यश्च गता वैवस्वतक्षयम् ।।"}, {"c": "12.7", "n": "18", "i": 50208, "v": "यदैषामङ्ग पितरौ जातौ काममयाविव । संजातबलरूपेषु तदैव निहता नृपाः ।।"}, {"c": "12.7", "n": "19", "i": 50209, "v": "संयुक्ताः काममन्युभ्यां क्रोधहर्षासमञ्जसाः । न ते जन्मफलं किंचिद्भोक्तारो जातु कर्हिचित् ।।"}, {"c": "12.7", "n": "20", "i": 50210, "v": "पाञ्चालानां कुरूणां च हता एव हि येऽहताः । ते वयं त्वधमाँल्लोकान्प्रपद्येम स्वकर्मभिः ।।"}, {"c": "12.7", "n": "21", "i": 50211, "v": "वयमेवास्य लोकस्य विनाशे कारणं स्मृताः । धृतराष्ट्रस्य पुत्रेण निकृत्या प्रत्यपत्स्महि ।।"}, {"c": "12.7", "n": "22", "i": 50212, "v": "सदैव निकृतिप्रज्ञो द्वेष्टा मायोपजीवनः । मिथ्यावृत्तः स सततमस्मास्वनपकारिषु ।।"}, {"c": "12.7", "n": "23", "i": 50213, "v": "अंशकामा वयं ते च न चास्माभिर्न तैर्जितम् । न तैर्भुक्तेयमवनिर्न नार्यो गीतवादितम् ।।"}, {"c": "12.7", "n": "24", "i": 50214, "v": "नामात्यसमितौ कथ्यं न च श्रुतवतां श्रुतम् । न रत्नानि परार्ध्यानि न भूर्न द्रविणागमः ।।"}, {"c": "12.7", "n": "25", "i": 50215, "v": "ऋद्धिमस्मासु तां दृष्ट्वा विवर्णो हरिणः कृशः । धृतराष्ट्रस्य नृपतेः सौबलेन निवेदितः ।।"}, {"c": "12.7", "n": "26", "i": 50216, "v": "तं पिता पुत्रगृद्धित्वादनुमेनेऽनये स्थितम् । अनवेक्ष्यैव पितरं गाङ्गेयं विदुरं तथा । असंशयं धृतराष्ट्रो यथैवाहं तथा गतः ।।"}, {"c": "12.7", "n": "27", "i": 50217, "v": "अनियम्याशुचिं लुब्धं पुत्रं कामवशानुगम् । पतितो यशसो दीप्ताद्घातयित्वा सहोदरान् ।।"}, {"c": "12.7", "n": "28", "i": 50218, "v": "इमौ वृद्धौ च शोकाग्नौ प्रक्षिप्य स सुयोधनः । अस्मत्प्रद्वेषसंयुक्तः पापबुद्धिः सदैव हि ।।"}, {"c": "12.7", "n": "29", "i": 50219, "v": "को हि बन्धुः कुलीनः संस्तथा ब्रूयात्सुहृज्जने । यथासावुक्तवान्क्षुद्रो युयुत्सुर्वृष्णिसंनिधौ ।।"}, {"c": "12.7", "n": "30", "i": 50220, "v": "आत्मनो हि वयं दोषाद्विनष्टाः शाश्वतीः समाः । प्रदहन्तो दिशः सर्वास्तेजसा भास्करा इव ।।"}, {"c": "12.7", "n": "31", "i": 50221, "v": "सोऽस्माकं वैरपुरुषो दुर्मन्त्रिप्रग्रहं गतः । दुर्योधनकृते ह्येतत्कुलं नो विनिपातितम् । अवध्यानां वधं कृत्वा लोके प्राप्ताः स्म वाच्यताम् ।।"}, {"c": "12.7", "n": "32", "i": 50222, "v": "कुलस्यास्यान्तकरणं दुर्मतिं पापकारिणम् । राजा राष्ट्रेश्वरं कृत्वा धृतराष्ट्रोऽद्य शोचति ।।"}, {"c": "12.7", "n": "33", "i": 50223, "v": "हताः शूराः कृतं पापं विषयः स्वो विनाशितः । हत्वा नो विगतो मन्युः शोको मां रुन्धयत्ययम् ।।"}, {"c": "12.7", "n": "34", "i": 50224, "v": "धनंजय कृतं पापं कल्याणेनोपहन्यते । त्यागवांश्च पुनः पापं नालं कर्तुमिति श्रुतिः ।।"}, {"c": "12.7", "n": "35", "i": 50225, "v": "त्यागवाञ्जन्ममरणे नाप्नोतीति श्रुतिर्यदा । प्राप्तवर्त्मा कृतमतिर्ब्रह्म संपद्यते तदा ।।"}, {"c": "12.7", "n": "36", "i": 50226, "v": "स धनंजय निर्द्वंद्वो मुनिर्ज्ञानसमन्वितः । वनमामन्त्र्य वः सर्वान्गमिष्यामि परंतप ।।"}, {"c": "12.7", "n": "37", "i": 50227, "v": "न हि कृत्स्नतमो धर्मः शक्यः प्राप्तुमिति श्रुतिः । परिग्रहवता तन्मे प्रत्यक्षमरिसूदन ।।"}, {"c": "12.7", "n": "38", "i": 50228, "v": "मया निसृष्टं पापं हि परिग्रहमभीप्सता । जन्मक्षयनिमित्तं च शक्यं प्राप्तुमिति श्रुतिः ।।"}, {"c": "12.7", "n": "39", "i": 50229, "v": "स परिग्रहमुत्सृज्य कृत्स्नं राज्यं तथैव च । गमिष्यामि विनिर्मुक्तो विशोको विज्वरस्तथा ।।"}, {"c": "12.7", "n": "40", "i": 50230, "v": "प्रशाधि त्वमिमामुर्वीं क्षेमां निहतकण्टकाम् । न ममार्थोऽस्ति राज्येन न भोगैर्वा कुरूत्तम ।।"}, {"c": "12.7", "n": "41", "i": 50231, "v": "एतावदुक्त्वा वचनं धर्मराजो युधिष्ठिरः । व्युपारमत्ततः पार्थः कनीयान्प्रत्यभाषत ।।"}, {"c": "12.8", "t": "वैशंपायन उवाच ।"}, {"c": "12.8", "n": "1", "i": 50232, "v": "अथार्जुन उवाचेदमधिक्षिप्त इवाक्षमी । अभिनीततरं वाक्यं दृढवादपराक्रमः ।।"}, {"c": "12.8", "n": "2", "i": 50233, "v": "दर्शयन्नैन्द्रिरात्मानमुग्रमुग्रपराक्रमः । स्मयमानो महातेजाः सृक्किणी संलिहन्मुहुः ।।"}, {"c": "12.8", "n": "3", "i": 50234, "v": "अहो दुःखमहो कृच्छ्रमहो वैक्लव्यमुत्तमम् । यत्कृत्वामानुषं कर्म त्यजेथाः श्रियमुत्तमाम् ।।"}, {"c": "12.8", "n": "4", "i": 50235, "v": "शत्रून्हत्वा महीं लब्ध्वा स्वधर्मेणोपपादिताम् । हतामित्रः कथं सर्वं त्यजेथा बुद्धिलाघवात् ।।"}, {"c": "12.8", "n": "5", "i": 50236, "v": "क्लीबस्य हि कुतो राज्यं दीर्घसूत्रस्य वा पुनः । किमर्थं च महीपालानवधीः क्रोधमूर्छितः ।।"}, {"c": "12.8", "n": "6", "i": 50237, "v": "यो ह्याजिजीविषेद्भैक्ष्यं कर्मणा नैव केनचित् । समारम्भान्बुभूषेत हतस्वस्तिरकिंचनः । सर्वलोकेषु विख्यातो न पुत्रपशुसंहितः ।।"}, {"c": "12.8", "n": "7", "i": 50238, "v": "कापालीं नृप पापिष्ठां वृत्तिमास्थाय जीवतः । संत्यज्य राज्यमृद्धं ते लोकोऽयं किं वदिष्यति ।।"}, {"c": "12.8", "n": "8", "i": 50239, "v": "सर्वारम्भान्समुत्सृज्य हतस्वस्तिरकिंचनः । कस्मादाशंससे भैक्ष्यं चर्तुं प्राकृतवत्प्रभो ।।"}, {"c": "12.8", "n": "9", "i": 50240, "v": "अस्मिन्राजकुले जातो जित्वा कृत्स्नां वसुंधराम् । धर्मार्थावखिलौ हित्वा वनं मौढ्यात्प्रतिष्ठसे ।।"}, {"c": "12.8", "n": "10", "i": 50241, "v": "यदीमानि हवींषीह विमथिष्यन्त्यसाधवः । भवता विप्रहीणानि प्राप्तं त्वामेव किल्बिषम् ।।"}, {"c": "12.8", "n": "11", "i": 50242, "v": "आकिंचन्यमनाशास्यमिति वै नहुषोऽब्रवीत् । कृत्या नृशंसा ह्यधने धिगस्त्वधनतामिह ।।"}, {"c": "12.8", "n": "12", "i": 50243, "v": "अश्वस्तनमृषीणां हि विद्यते वेद तद्भवान् । यं त्विमं धर्ममित्याहुर्धनादेष प्रवर्तते ।।"}, {"c": "12.8", "n": "13", "i": 50244, "v": "धर्मं संहरते तस्य धनं हरति यस्य यः । ह्रियमाणे धने राजन्वयं कस्य क्षमेमहि ।।"}, {"c": "12.8", "n": "14", "i": 50245, "v": "अभिशस्तवत्प्रपश्यन्ति दरिद्रं पार्श्वतः स्थितम् । दारिद्र्यं पातकं लोके कस्तच्छंसितुमर्हति ।।"}, {"c": "12.8", "n": "15", "i": 50246, "v": "पतितः शोच्यते राजन्निर्धनश्चापि शोच्यते । विशेषं नाधिगच्छामि पतितस्याधनस्य च ।।"}, {"c": "12.8", "n": "16", "i": 50247, "v": "अर्थेभ्यो हि विवृद्धेभ्यः संभृतेभ्यस्ततस्ततः । क्रियाः सर्वाः प्रवर्तन्ते पर्वतेभ्य इवापगाः ।।"}, {"c": "12.8", "n": "17", "i": 50248, "v": "अर्थाद्धर्मश्च कामश्च स्वर्गश्चैव नराधिप । प्राणयात्रा हि लोकस्य विनार्थं न प्रसिध्यति ।।"}, {"c": "12.8", "n": "18", "i": 50249, "v": "अर्थेन हि विहीनस्य पुरुषस्याल्पमेधसः । व्युच्छिद्यन्ते क्रियाः सर्वा ग्रीष्मे कुसरितो यथा ।।"}, {"c": "12.8", "n": "19", "i": 50250, "v": "यस्यार्थास्तस्य मित्राणि यस्यार्थास्तस्य बान्धवाः । यस्यार्थाः स पुमाँल्लोके यस्यार्थाः स च पण्डितः ।।"}, {"c": "12.8", "n": "20", "i": 50251, "v": "अधनेनार्थकामेन नार्थः शक्यो विवित्सता । अर्थैरर्था निबध्यन्ते गजैरिव महागजाः ।।"}, {"c": "12.8", "n": "21", "i": 50252, "v": "धर्मः कामश्च स्वर्गश्च हर्षः क्रोधः श्रुतं दमः । अर्थादेतानि सर्वाणि प्रवर्तन्ते नराधिप ।।"}, {"c": "12.8", "n": "22", "i": 50253, "v": "धनात्कुलं प्रभवति धनाद्धर्मः प्रवर्तते । नाधनस्यास्त्ययं लोको न परः पुरुषोत्तम ।।"}, {"c": "12.8", "n": "23", "i": 50254, "v": "नाधनो धर्मकृत्यानि यथावदनुतिष्ठति । धनाद्धि धर्मः स्रवति शैलाद्गिरिनदी यथा ।।"}, {"c": "12.8", "n": "24", "i": 50255, "v": "यः कृशाश्वः कृशगवः कृशभृत्यः कृशातिथिः । स वै राजन्कृशो नाम न शरीरकृशः कृशः ।।"}, {"c": "12.8", "n": "25", "i": 50256, "v": "अवेक्षस्व यथान्यायं पश्य देवासुरं यथा । राजन्किमन्यज्ज्ञातीनां वधादृध्यन्ति देवताः ।।"}, {"c": "12.8", "n": "26", "i": 50257, "v": "न चेद्धर्तव्यमन्यस्य कथं तद्धर्ममारभेत् । एतावानेव वेदेषु निश्चयः कविभिः कृतः ।।"}, {"c": "12.8", "n": "27", "i": 50258, "v": "अध्येतव्या त्रयी विद्या भवितव्यं विपश्चिता । सर्वथा धनमाहार्यं यष्टव्यं चापि यत्नतः ।।"}, {"c": "12.8", "n": "28", "i": 50259, "v": "द्रोहाद्देवैरवाप्तानि दिवि स्थानानि सर्वशः । इति देवा व्यवसिता वेदवादाश्च शाश्वताः ।।"}, {"c": "12.8", "n": "29", "i": 50260, "v": "अधीयन्ते तपस्यन्ति यजन्ते याजयन्ति च । कृत्स्नं तदेव च श्रेयो यदप्याददतेऽन्यतः ।।"}, {"c": "12.8", "n": "30", "i": 50261, "v": "न पश्यामोऽनपहृतं धनं किंचित्क्वचिद्वयम् । एवमेव हि राजानो जयन्ति पृथिवीमिमाम् ।।"}, {"c": "12.8", "n": "31", "i": 50262, "v": "जित्वा ममत्वं ब्रुवते पुत्रा इव पितुर्धने । राजर्षयो जितस्वर्गा धर्मो ह्येषां निगद्यते ।।"}, {"c": "12.8", "n": "32", "i": 50263, "v": "यथैव पूर्णादुदधेः स्यन्दन्त्यापो दिशो दश । एवं राजकुलाद्वित्तं पृथिवीं प्रतितिष्ठति ।।"}, {"c": "12.8", "n": "33", "i": 50264, "v": "आसीदियं दिलीपस्य नृगस्य नहुषस्य च । अम्बरीषस्य मान्धातुः पृथिवी सा त्वयि स्थिता ।।"}, {"c": "12.8", "n": "34", "i": 50265, "v": "स त्वां द्रव्यमयो यज्ञः संप्राप्तः सर्वदक्षिणः । तं चेन्न यजसे राजन्प्राप्तस्त्वं देवकिल्बिषम् ।।"}, {"c": "12.8", "n": "35", "i": 50266, "v": "येषां राजाश्वमेधेन यजते दक्षिणावता । उपेत्य तस्यावभृथं पूताः सर्वे भवन्ति ते ।।"}, {"c": "12.8", "n": "36", "i": 50267, "v": "विश्वरूपो महादेवः सर्वमेधे महामखे । जुहाव सर्वभूतानि तथैवात्मानमात्मना ।।"}, {"c": "12.8", "n": "37", "i": 50268, "v": "शाश्वतोऽयं भूतिपथो नास्यान्तमनुशुश्रुम । महान्दाशरथः पन्था मा राजन्कापथं गमः ।।"}, {"c": "12.9", "t": "युधिष्ठिर उवाच ।"}, {"c": "12.9", "n": "1", "i": 50269, "v": "मुहूर्तं तावदेकाग्रो मनःश्रोत्रेऽन्तरात्मनि । धारयित्वापि ते श्रुत्वा रोचतां वचनं मम ।।"}, {"c": "12.9", "n": "2", "i": 50270, "v": "सार्थगम्यमहं मार्गं न जातु त्वत्कृते पुनः । गच्छेयं तद्गमिष्यामि हित्वा ग्राम्यसुखान्युत ।।"}, {"c": "12.9", "n": "3", "i": 50271, "v": "क्षेम्यश्चैकाकिना गम्यः पन्थाः कोऽस्तीति पृच्छ माम् । अथ वा नेच्छसि प्रष्टुमपृच्छन्नपि मे शृणु ।।"}, {"c": "12.9", "n": "4", "i": 50272, "v": "हित्वा ग्राम्यसुखाचारं तप्यमानो महत्तपः । अरण्ये फलमूलाशी चरिष्यामि मृगैः सह ।।"}, {"c": "12.9", "n": "5", "i": 50273, "v": "जुह्वानोऽग्निं यथाकालमुभौ कालावुपस्पृशन् । कृशः परिमिताहारश्चर्मचीरजटाधरः ।।"}, {"c": "12.9", "n": "6", "i": 50274, "v": "शीतवातातपसहः क्षुत्पिपासाश्रमक्षमः । तपसा विधिदृष्टेन शरीरमुपशोषयन् ।।"}, {"c": "12.9", "n": "7", "i": 50275, "v": "मनःकर्णसुखा नित्यं शृण्वन्नुच्चावचा गिरः । मुदितानामरण्येषु वसतां मृगपक्षिणाम् ।।"}, {"c": "12.9", "n": "8", "i": 50276, "v": "आजिघ्रन्पेशलान्गन्धान्फुल्लानां वृक्षवीरुधाम् । नानारूपान्वने पश्यन्रमणीयान्वनौकसः ।।"}, {"c": "12.9", "n": "9", "i": 50277, "v": "वानप्रस्थजनस्यापि दर्शनं कुलवासिनः । नाप्रियाण्याचरिष्यामि किं पुनर्ग्रामवासिनाम् ।।"}, {"c": "12.9", "n": "10", "i": 50278, "v": "एकान्तशीली विमृशन्पक्वापक्वेन वर्तयन् । पितॄन्देवांश्च वन्येन वाग्भिरद्भिश्च तर्पयन् ।।"}, {"c": "12.9", "n": "11", "i": 50279, "v": "एवमारण्यशास्त्राणामुग्रमुग्रतरं विधिम् । सेवमानः प्रतीक्षिष्ये देहस्यास्य समापनम् ।।"}, {"c": "12.9", "n": "12", "i": 50280, "v": "अथ वैकोऽहमेकाहमेकैकस्मिन्वनस्पतौ । चरन्भैक्ष्यं मुनिर्मुण्डः क्षपयिष्ये कलेवरम् ।।"}, {"c": "12.9", "n": "13", "i": 50281, "v": "पांसुभिः समवच्छन्नः शून्यागारप्रतिश्रयः । वृक्षमूलनिकेतो वा त्यक्तसर्वप्रियाप्रियः ।।"}, {"c": "12.9", "n": "14", "i": 50282, "v": "न शोचन्न प्रहृष्यंश्च तुल्यनिन्दात्मसंस्तुतिः । निराशीर्निर्ममो भूत्वा निर्द्वंद्वो निष्परिग्रहः ।।"}, {"c": "12.9", "n": "15", "i": 50283, "v": "आत्मारामः प्रसन्नात्मा जडान्धबधिराकृतिः । अकुर्वाणः परैः कांचित्संविदं जातु केनचित् ।।"}, {"c": "12.9", "n": "16", "i": 50284, "v": "जङ्गमाजङ्गमान्सर्वान्नविहिंसंश्चतुर्विधान् । प्रजाः सर्वाः स्वधर्मस्थाः समः प्राणभृतः प्रति ।।"}, {"c": "12.9", "n": "17", "i": 50285, "v": "न चाप्यवहसन्कंचिन्न कुर्वन्भ्रुकुटीं क्वचित् । प्रसन्नवदनो नित्यं सर्वेन्द्रियसुसंयतः ।।"}, {"c": "12.9", "n": "18", "i": 50286, "v": "अपृच्छन्कस्यचिन्मार्गं व्रजन्येनैव केनचित् । न देशं न दिशं कांचिद्गन्तुमिच्छन्विशेषतः ।।"}, {"c": "12.9", "n": "19", "i": 50287, "v": "गमने निरपेक्षश्च पश्चादनवलोकयन् । ऋजुः प्रणिहितो गच्छंस्त्रसस्थावरवर्जकः ।।"}, {"c": "12.9", "n": "20", "i": 50288, "v": "स्वभावस्तु प्रयात्यग्रे प्रभवन्त्यशनान्यपि । द्वंद्वानि च विरुद्धानि तानि सर्वाण्यचिन्तयन् ।।"}, {"c": "12.9", "n": "21", "i": 50289, "v": "अल्पं वास्वादु वा भोज्यं पूर्वालाभेन जातु चित् । अन्येष्वपि चरँल्लाभमलाभे सप्त पूरयन् ।।"}, {"c": "12.9", "n": "22", "i": 50290, "v": "विधूमे न्यस्तमुसले व्यङ्गारे भुक्तवज्जने । अतीतपात्रसंचारे काले विगतभिक्षुके ।।"}, {"c": "12.9", "n": "23", "i": 50291, "v": "एककालं चरन्भैक्ष्यं गृहे द्वे चैव पञ्च च । स्पृहापाशान्विमुच्याहं चरिष्यामि महीमिमाम् ।।"}, {"c": "12.9", "n": "24", "i": 50292, "v": "न जिजीविषुवत्किंचिन्न मुमूर्षुवदाचरन् । जीवितं मरणं चैव नाभिनन्दन्न च द्विषन् ।।"}, {"c": "12.9", "n": "25", "i": 50293, "v": "वास्यैकं तक्षतो बाहुं चन्दनेनैकमुक्षतः । नाकल्याणं न कल्याणं चिन्तयन्नुभयोस्तयोः ।।"}, {"c": "12.9", "n": "26", "i": 50294, "v": "याः काश्चिज्जीवता शक्याः कर्तुमभ्युदयक्रियाः । सर्वास्ताः समभित्यज्य निमेषादिव्यवस्थितः ।।"}, {"c": "12.9", "n": "27", "i": 50295, "v": "तेषु नित्यमसक्तश्च त्यक्तसर्वेन्द्रियक्रियः । सुपरित्यक्तसंकल्पः सुनिर्णिक्तात्मकल्मषः ।।"}, {"c": "12.9", "n": "28", "i": 50296, "v": "विमुक्तः सर्वसङ्गेभ्यो व्यतीतः सर्ववागुराः । न वशे कस्यचित्तिष्ठन्सधर्मा मातरिश्वनः ।।"}, {"c": "12.9", "n": "29", "i": 50297, "v": "वीतरागश्चरन्नेवं तुष्टिं प्राप्स्यामि शाश्वतीम् । तृष्णया हि महत्पापमज्ञानादस्मि कारितः ।।"}, {"c": "12.9", "n": "30", "i": 50298, "v": "कुशलाकुशलान्येके कृत्वा कर्माणि मानवाः । कार्यकारणसंश्लिष्टं स्वजनं नाम बिभ्रति ।।"}, {"c": "12.9", "n": "31", "i": 50299, "v": "आयुषोऽन्ते प्रहायेदं क्षीणप्रायं कलेवरम् । प्रतिगृह्णाति तत्पापं कर्तुः कर्मफलं हि तत् ।।"}, {"c": "12.9", "n": "32", "i": 50300, "v": "एवं संसारचक्रेऽस्मिन्व्याविद्धे रथचक्रवत् । समेति भूतग्रामोऽयं भूतग्रामेण कार्यवान् ।।"}, {"c": "12.9", "n": "33", "i": 50301, "v": "जन्ममृत्युजराव्याधिवेदनाभिरुपद्रुतम् । असारमिममस्वन्तं संसारं त्यजतः सुखम् ।।"}, {"c": "12.9", "n": "34", "i": 50302, "v": "दिवः पतत्सु देवेषु स्थानेभ्यश्च महर्षिषु । को हि नाम भवेनार्थी भवेत्कारणतत्त्ववित् ।।"}, {"c": "12.9", "n": "35", "i": 50303, "v": "कृत्वा हि विविधं कर्म तत्तद्विविधलक्षणम् । पार्थिवैर्नृपतिः स्वल्पैः कारणैरेव बध्यते ।।"}, {"c": "12.9", "n": "36", "i": 50304, "v": "तस्मात्प्रज्ञामृतमिदं चिरान्मां प्रत्युपस्थितम् । तत्प्राप्य प्रार्थये स्थानमव्ययं शाश्वतं ध्रुवम् ।।"}, {"c": "12.9", "n": "37", "i": 50305, "v": "एतया सततं वृत्त्या चरन्नेवंप्रकारया । देहं संस्थापयिष्यामि निर्भयं मार्गमास्थितः ।।"}, {"c": "12.10", "t": "भीम उवाच ।"}, {"c": "12.10", "n": "1", "i": 50306, "v": "श्रोत्रियस्येव ते राजन्मन्दकस्याविपश्चितः । अनुवाकहताबुद्धिर्नैषा तत्त्वार्थदर्शिनी ।।"}, {"c": "12.10", "n": "2", "i": 50307, "v": "आलस्ये कृतचित्तस्य राजधर्मानसूयतः । विनाशे धार्तराष्ट्राणां किं फलं भरतर्षभ ।।"}, {"c": "12.10", "n": "3", "i": 50308, "v": "क्षमानुकम्पा कारुण्यमानृशंस्यं न विद्यते । क्षात्रमाचरतो मार्गमपि बन्धोस्त्वदन्तरे ।।"}, {"c": "12.10", "n": "4", "i": 50309, "v": "यदीमां भवतो बुद्धिं विद्याम वयमीदृशीम् । शस्त्रं नैव ग्रहीष्यामो न वधिष्याम कंचन ।।"}, {"c": "12.10", "n": "5", "i": 50310, "v": "भैक्ष्यमेवाचरिष्याम शरीरस्या विमोक्षणात् । न चेदं दारुणं युद्धमभविष्यन्महीक्षिताम् ।।"}, {"c": "12.10", "n": "6", "i": 50311, "v": "प्राणस्यान्नमिदं सर्वमिति वै कवयो विदुः । स्थावरं जङ्गमं चैव सर्वं प्राणस्य भोजनम् ।।"}, {"c": "12.10", "n": "7", "i": 50312, "v": "आददानस्य चेद्राज्यं ये केचित्परिपन्थिनः । हन्तव्यास्त इति प्राज्ञाः क्षत्रधर्मविदो विदुः ।।"}, {"c": "12.10", "n": "8", "i": 50313, "v": "ते सदोषा हतास्माभी राज्यस्य परिपन्थिनः । तान्हत्वा भुङ्क्ष्व धर्मेण युधिष्ठिर महीमिमाम् ।।"}, {"c": "12.10", "n": "9", "i": 50314, "v": "यथा हि पुरुषः खात्वा कूपमप्राप्य चोदकम् । पङ्कदिग्धो निवर्तेत कर्मेदं नस्तथोपमम् ।।"}, {"c": "12.10", "n": "10", "i": 50315, "v": "यथारुह्य महावृक्षमपहृत्य ततो मधु । अप्राश्य निधनं गच्छेत्कर्मेदं नस्तथोपमम् ।।"}, {"c": "12.10", "n": "11", "i": 50316, "v": "यथा महान्तमध्वानमाशया पुरुषः पतन् । स निराशो निवर्तेत कर्मेदं नस्तथोपमम् ।।"}, {"c": "12.10", "n": "12", "i": 50317, "v": "यथा शत्रून्घातयित्वा पुरुषः कुरुसत्तम । आत्मानं घातयेत्पश्चात्कर्मेदं नस्तथाविधम् ।।"}, {"c": "12.10", "n": "13", "i": 50318, "v": "यथान्नं क्षुधितो लब्ध्वा न भुञ्जीत यदृच्छया । कामी च कामिनीं लब्ध्वा कर्मेदं नस्तथाविधम् ।।"}, {"c": "12.10", "n": "14", "i": 50319, "v": "वयमेवात्र गर्ह्या हि ये वयं मन्दचेतसः । त्वां राजन्ननुगच्छामो ज्येष्ठोऽयमिति भारत ।।"}, {"c": "12.10", "n": "15", "i": 50320, "v": "वयं हि बाहुबलिनः कृतविद्या मनस्विनः । क्लीबस्य वाक्ये तिष्ठामो यथैवाशक्तयस्तथा ।।"}, {"c": "12.10", "n": "16", "i": 50321, "v": "अगतीन्कागतीनस्मान्नष्टार्थानर्थसिद्धये । कथं वै नानुपश्येयुर्जनाः पश्यन्ति यादृशम् ।।"}, {"c": "12.10", "n": "17", "i": 50322, "v": "आपत्काले हि संन्यासः कर्तव्य इति शिष्यते । जरयाभिपरीतेन शत्रुभिर्व्यंसितेन च ।।"}, {"c": "12.10", "n": "18", "i": 50323, "v": "तस्मादिह कृतप्रज्ञास्त्यागं न परिचक्षते । धर्मव्यतिक्रमं चेदं मन्यन्ते सूक्ष्मदर्शिनः ।।"}, {"c": "12.10", "n": "19", "i": 50324, "v": "कथं तस्मात्समुत्पन्नस्तन्निष्ठस्तदुपाश्रयः । तदेव निन्दन्नासीत श्रद्धा वान्यत्र गृह्यते ।।"}, {"c": "12.10", "n": "20", "i": 50325, "v": "श्रिया विहीनैरधनैर्नास्तिकैः संप्रवर्तितम् । वेदवादस्य विज्ञानं सत्याभासमिवानृतम् ।।"}, {"c": "12.10", "n": "21", "i": 50326, "v": "शक्यं तु मौण्ड्यमास्थाय बिभ्रतात्मानमात्मना । धर्मच्छद्म समास्थाय आसितुं न तु जीवितुम् ।।"}, {"c": "12.10", "n": "22", "i": 50327, "v": "शक्यं पुनररण्येषु सुखमेकेन जीवितुम् । अबिभ्रता पुत्रपौत्रान्देवर्षीनतिथीन्पितॄन् ।।"}, {"c": "12.10", "n": "23", "i": 50328, "v": "नेमे मृगाः स्वर्गजितो न वराहा न पक्षिणः । अथैतेन प्रकारेण पुण्यमाहुर्न ताञ्जनाः ।।"}, {"c": "12.10", "n": "24", "i": 50329, "v": "यदि संन्यासतः सिद्धिं राजन्कश्चिदवाप्नुयात् । पर्वताश्च द्रुमाश्चैव क्षिप्रं सिद्धिमवाप्नुयुः ।।"}, {"c": "12.10", "n": "25", "i": 50330, "v": "एते हि नित्यसंन्यासा दृश्यन्ते निरुपद्रवाः । अपरिग्रहवन्तश्च सततं चात्मचारिणः ।।"}, {"c": "12.10", "n": "26", "i": 50331, "v": "अथ चेदात्मभाग्येषु नान्येषां सिद्धिमश्नुते । तस्मात्कर्मैव कर्तव्यं नास्ति सिद्धिरकर्मणः ।।"}, {"c": "12.10", "n": "27", "i": 50332, "v": "औदकाः सृष्टयश्चैव जन्तवः सिद्धिमाप्नुयुः । येषामात्मैव भर्तव्यो नान्यः कश्चन विद्यते ।।"}, {"c": "12.10", "n": "28", "i": 50333, "v": "अवेक्षस्व यथा स्वैः स्वैः कर्मभिर्व्यापृतं जगत् । तस्मात्कर्मैव कर्तव्यं नास्ति सिद्धिरकर्मणः ।।"}, {"c": "12.11", "t": "अर्जुन उवाच ।"}, {"c": "12.11", "n": "1", "i": 50334, "v": "अत्रैवोदाहरन्तीममितिहासं पुरातनम् । तापसैः सह संवादं शक्रस्य भरतर्षभ ।।"}, {"c": "12.11", "n": "2", "i": 50335, "v": "केचिद्गृहान्परित्यज्य वनमभ्यगमन्द्विजाः । अजातश्मश्रवो मन्दाः कुले जाताः प्रवव्रजुः ।।"}, {"c": "12.11", "n": "3", "i": 50336, "v": "धर्मोऽयमिति मन्वाना ब्रह्मचर्ये व्यवस्थिताः । त्यक्त्वा गृहान्पितॄंश्चैव तानिन्द्रोऽन्वकृपायत ।।"}, {"c": "12.11", "n": "4", "i": 50337, "v": "तानाबभाषे भगवान्पक्षी भूत्वा हिरण्मयः । सुदुष्करं मनुष्यैश्च यत्कृतं विघसाशिभिः ।।"}, {"c": "12.11", "n": "5", "i": 50338, "v": "पुण्यं च बत कर्मैषां प्रशस्तं चैव जीवितम् । संसिद्धास्ते गतिं मुख्यां प्राप्ता धर्मपरायणाः ।।"}, {"c": "12.11", "t": "ऋषय ऊचुः ।"}, {"c": "12.11", "n": "6", "i": 50339, "v": "अहो बतायं शकुनिर्विघसाशान्प्रशंसति । अस्मान्नूनमयं शास्ति वयं च विघसाशिनः ।।"}, {"c": "12.11", "t": "शकुनिरुवाच ।"}, {"c": "12.11", "n": "7", "i": 50340, "v": "नाहं युष्मान्प्रशंसामि पङ्कदिग्धान्रजस्वलान् । उच्छिष्टभोजिनो मन्दानन्ये वै विघसाशिनः ।।"}, {"c": "12.11", "t": "ऋषय ऊचुः ।"}, {"c": "12.11", "n": "8", "i": 50341, "v": "इदं श्रेयः परमिति वयमेवाभ्युपास्महे । शकुने ब्रूहि यच्छ्रेयो भृशं वै श्रद्दधाम ते ।।"}, {"c": "12.11", "t": "शकुनिरुवाच ।"}, {"c": "12.11", "n": "9", "i": 50342, "v": "यदि मां नाभिशङ्कध्वं विभज्यात्मानमात्मना । ततोऽहं वः प्रवक्ष्यामि याथातथ्यं हितं वचः ।।"}, {"c": "12.11", "t": "ऋषय ऊचुः ।"}, {"c": "12.11", "n": "10", "i": 50343, "v": "शृणुमस्ते वचस्तात पन्थानो विदितास्तव । नियोगे चैव धर्मात्मन्स्थातुमिच्छाम शाधि नः ।।"}, {"c": "12.11", "t": "शकुनिरुवाच ।"}, {"c": "12.11", "n": "11", "i": 50344, "v": "चतुष्पदां गौः प्रवरा लोहानां काञ्चनं वरम् । शब्दानां प्रवरो मन्त्रो ब्राह्मणो द्विपदां वरः ।।"}, {"c": "12.11", "n": "12", "i": 50345, "v": "मन्त्रोऽयं जातकर्मादि ब्राह्मणस्य विधीयते । जीवतो यो यथाकालं श्मशाननिधनादिति ।।"}, {"c": "12.11", "n": "13", "i": 50346, "v": "कर्माणि वैदिकान्यस्य स्वर्ग्यः पन्थास्त्वनुत्तमः । अथ सर्वाणि कर्माणि मन्त्रसिद्धानि चक्षते ।।"}, {"c": "12.11", "n": "14", "i": 50347, "v": "आम्नायदृढवादीनि तथा सिद्धिरिहेष्यते । मासार्धमासा ऋतव आदित्यशशितारकम् ।।"}, {"c": "12.11", "n": "15", "i": 50348, "v": "ईहन्ते सर्वभूतानि तदृतं कर्मसङ्गिनाम् । सिद्धिक्षेत्रमिदं पुण्यमयमेवाश्रमो महान् ।।"}, {"c": "12.11", "n": "16", "i": 50349, "v": "अथ ये कर्म निन्दन्तो मनुष्याः कापथं गताः । मूढानामर्थहीनानां तेषामेनस्तु विद्यते ।।"}, {"c": "12.11", "n": "17", "i": 50350, "v": "देववंशान्पितृवंशान्ब्रह्मवंशांश्च शाश्वतान् । संत्यज्य मूढा वर्तन्ते ततो यान्त्यश्रुतीपथम् ।।"}, {"c": "12.11", "n": "18", "i": 50351, "v": "एतद्वोऽस्तु तपो युक्तं ददानीत्यृषिचोदितम् । तस्मात्तदध्यवसतस्तपस्वि तप उच्यते ।।"}, {"c": "12.11", "n": "19", "i": 50352, "v": "देववंशान्पितृवंशान्ब्रह्मवंशांश्च शाश्वतान् । संविभज्य गुरोश्चर्यां तद्वै दुष्करमुच्यते ।।"}, {"c": "12.11", "n": "20", "i": 50353, "v": "देवा वै दुष्करं कृत्वा विभूतिं परमां गताः । तस्माद्गार्हस्थ्यमुद्वोढुं दुष्करं प्रब्रवीमि वः ।।"}, {"c": "12.11", "n": "21", "i": 50354, "v": "तपः श्रेष्ठं प्रजानां हि मूलमेतन्न संशयः । कुटुम्बविधिनानेन यस्मिन्सर्वं प्रतिष्ठितम् ।।"}, {"c": "12.11", "n": "22", "i": 50355, "v": "एतद्विदुस्तपो विप्रा द्वंद्वातीता विमत्सराः । तस्माद्वनं मध्यमं च लोकेषु तप उच्यते ।।"}, {"c": "12.11", "n": "23", "i": 50356, "v": "दुराधर्षं पदं चैव गच्छन्ति विघसाशिनः । सायंप्रातर्विभज्यान्नं स्वकुटुम्बे यथाविधि ।।"}, {"c": "12.11", "n": "24", "i": 50357, "v": "दत्त्वातिथिभ्यो देवेभ्यः पितृभ्यः स्वजनस्य च । अवशिष्टानि येऽश्नन्ति तानाहुर्विघसाशिनः ।।"}, {"c": "12.11", "n": "25", "i": 50358, "v": "तस्मात्स्वधर्ममास्थाय सुव्रताः सत्यवादिनः । लोकस्य गुरवो भूत्वा ते भवन्त्यनुपस्कृताः ।।"}, {"c": "12.11", "n": "26", "i": 50359, "v": "त्रिदिवं प्राप्य शक्रस्य स्वर्गलोके विमत्सराः । वसन्ति शाश्वतीर्वर्षा जना दुष्करकारिणः ।।"}, {"c": "12.11", "n": "27", "i": 50360, "v": "ततस्ते तद्वचः श्रुत्वा तस्य धर्मार्थसंहितम् । उत्सृज्य नास्तिकगतिं गार्हस्थ्यं धर्ममाश्रिताः ।।"}, {"c": "12.11", "n": "28", "i": 50361, "v": "तस्मात्त्वमपि दुर्धर्ष धैर्यमालम्ब्य शाश्वतम् । प्रशाधि पृथिवीं कृत्स्नां हतामित्रां नरोत्तम ।।"}, {"c": "12.12", "t": "वैशंपायन उवाच ।"}, {"c": "12.12", "n": "1", "i": 50362, "v": "अर्जुनस्य वचः श्रुत्वा नकुलो वाक्यमब्रवीत् । राजानमभिसंप्रेक्ष्य सर्वधर्मभृतां वरम् ।।"}, {"c": "12.12", "n": "2", "i": 50363, "v": "अनुरुध्य महाप्राज्ञो भ्रातुश्चित्तमरिंदमः । व्यूढोरस्को महाबाहुस्ताम्रास्यो मितभाषिता ।।"}, {"c": "12.12", "n": "3", "i": 50364, "v": "विशाखयूपे देवानां सर्वेषामग्नयश्चिताः । तस्माद्विद्धि महाराज देवान्कर्मपथि स्थितान् ।।"}, {"c": "12.12", "n": "4", "i": 50365, "v": "अनास्तिकानास्तिकानां प्राणदाः पितरश्च ये । तेऽपि कर्मैव कुर्वन्ति विधिं पश्यस्व पार्थिव । वेदवादापविद्धांस्तु तान्विद्धि भृशनास्तिकान् ।।"}, {"c": "12.12", "n": "5", "i": 50366, "v": "न हि वेदोक्तमुत्सृज्य विप्रः सर्वेषु कर्मसु । देवयानेन नाकस्य पृष्ठमाप्नोति भारत ।।"}, {"c": "12.12", "n": "6", "i": 50367, "v": "अत्याश्रमानयं सर्वानित्याहुर्वेदनिश्चयाः । ब्राह्मणाः श्रुतिसंपन्नास्तान्निबोध जनाधिप ।।"}, {"c": "12.12", "n": "7", "i": 50368, "v": "वित्तानि धर्मलब्धानि क्रतुमुख्येष्ववासृजन् । कृतात्मसु महाराज स वै त्यागी स्मृतो नरः ।।"}, {"c": "12.12", "n": "8", "i": 50369, "v": "अनवेक्ष्य सुखादानं तथैवोर्ध्वं प्रतिष्ठितः । आत्मत्यागी महाराज स त्यागी तामसः प्रभो ।।"}, {"c": "12.12", "n": "9", "i": 50370, "v": "अनिकेतः परिपतन्वृक्षमूलाश्रयो मुनिः । अपाचकः सदा योगी स त्यागी पार्थ भिक्षुकः ।।"}, {"c": "12.12", "n": "10", "i": 50371, "v": "क्रोधहर्षावनादृत्य पैशुन्यं च विशां पते । विप्रो वेदानधीते यः स त्यागी गुरुपूजकः ।।"}, {"c": "12.12", "n": "11", "i": 50372, "v": "आश्रमांस्तुलया सर्वान्धृतानाहुर्मनीषिणः । एकतस्ते त्रयो राजन्गृहस्थाश्रम एकतः ।।"}, {"c": "12.12", "n": "12", "i": 50373, "v": "समीक्षते तु योऽर्थं वै कामं स्वर्गं च भारत । अयं पन्था महर्षीणामियं लोकविदां गतिः ।।"}, {"c": "12.12", "n": "13", "i": 50374, "v": "इति यः कुरुते भावं स त्यागी भरतर्षभ । न यः परित्यज्य गृहान्वनमेति विमूढवत् ।।"}, {"c": "12.12", "n": "14", "i": 50375, "v": "यदा कामान्समीक्षेत धर्मवैतंसिकोऽनृजुः । अथैनं मृत्युपाशेन कण्ठे बध्नाति मृत्युराट् ।।"}, {"c": "12.12", "n": "15", "i": 50376, "v": "अभिमानकृतं कर्म नैतत्फलवदुच्यते । त्यागयुक्तं महाराज सर्वमेव महाफलम् ।।"}, {"c": "12.12", "n": "16", "i": 50377, "v": "शमो दमस्तपो दानं सत्यं शौचमथार्जवम् । यज्ञो धृतिश्च धर्मश्च नित्यमार्षो विधिः स्मृतः ।।"}, {"c": "12.12", "n": "17", "i": 50378, "v": "पितृदेवातिथिकृते समारम्भोऽत्र शस्यते । अत्रैव हि महाराज त्रिवर्गः केवलं फलम् ।।"}, {"c": "12.12", "n": "18", "i": 50379, "v": "एतस्मिन्वर्तमानस्य विधौ विप्रनिषेविते । त्यागिनः प्रसृतस्येह नोच्छित्तिर्विद्यते क्वचित् ।।"}, {"c": "12.12", "n": "19", "i": 50380, "v": "असृजद्धि प्रजा राजन्प्रजापतिरकल्मषः । मां यक्ष्यन्तीति शान्तात्मा यज्ञैर्विविधदक्षिणैः ।।"}, {"c": "12.12", "n": "20", "i": 50381, "v": "वीरुधश्चैव वृक्षांश्च यज्ञार्थं च तथौषधीः । पशूंश्चैव तथा मेध्यान्यज्ञार्थानि हवींषि च ।।"}, {"c": "12.12", "n": "21", "i": 50382, "v": "गृहस्थाश्रमिणस्तच्च यज्ञकर्म विरोधकम् । तस्माद्गार्हस्थ्यमेवेह दुष्करं दुर्लभं तथा ।।"}, {"c": "12.12", "n": "22", "i": 50383, "v": "तत्संप्राप्य गृहस्था ये पशुधान्यसमन्विताः । न यजन्ते महाराज शाश्वतं तेषु किल्बिषम् ।।"}, {"c": "12.12", "n": "23", "i": 50384, "v": "स्वाध्याययज्ञा ऋषयो ज्ञानयज्ञास्तथापरे । अथापरे महायज्ञान्मनसैव वितन्वते ।।"}, {"c": "12.12", "n": "24", "i": 50385, "v": "एवं दानसमाधानं मार्गमातिष्ठतो नृप । द्विजातेर्ब्रह्मभूतस्य स्पृहयन्ति दिवौकसः ।।"}, {"c": "12.12", "n": "25", "i": 50386, "v": "स रत्नानि विचित्राणि संभृतानि ततस्ततः । मखेष्वनभिसंत्यज्य नास्तिक्यमभिजल्पसि । कुटुम्बमास्थिते त्यागं न पश्यामि नराधिप ।।"}, {"c": "12.12", "n": "26", "i": 50387, "v": "राजसूयाश्वमेधेषु सर्वमेधेषु वा पुनः । य चान्ये क्रतवस्तात ब्राह्मणैरभिपूजिताः । तैर्यजस्व महाराज शक्रो देवपतिर्यथा ।।"}, {"c": "12.12", "n": "27", "i": 50388, "v": "राज्ञः प्रमाददोषेण दस्युभिः परिमुष्यताम् । अशरण्यः प्रजानां यः स राजा कलिरुच्यते ।।"}, {"c": "12.12", "n": "28", "i": 50389, "v": "अश्वान्गाश्चैव दासीश्च करेणूश्च स्वलंकृताः । ग्रामाञ्जनपदांश्चैव क्षेत्राणि च गृहाणि च ।।"}, {"c": "12.12", "n": "29", "i": 50390, "v": "अप्रदाय द्विजातिभ्यो मात्सर्याविष्टचेतसः । वयं ते राजकलयो भविष्यामो विशां पते ।।"}, {"c": "12.12", "n": "30", "i": 50391, "v": "अदातारोऽशरण्याश्च राजकिल्बिषभागिनः । दुःखानामेव भोक्तारो न सुखानां कदाचन ।।"}, {"c": "12.12", "n": "31", "i": 50392, "v": "अनिष्ट्वा च महायज्ञैरकृत्वा च पितृस्वधाम् । तीर्थेष्वनभिसंत्यज्य प्रव्रजिष्यसि चेदथ ।।"}, {"c": "12.12", "n": "32", "i": 50393, "v": "छिन्नाभ्रमिव गन्तासि विलयं मारुतेरितम् । लोकयोरुभयोर्भ्रष्टो ह्यन्तराले व्यवस्थितः ।।"}, {"c": "12.12", "n": "33", "i": 50394, "v": "अन्तर्बहिश्च यत्किंचिन्मनोव्यासङ्गकारकम् । परित्यज्य भवेत्त्यागी न यो हित्वा प्रतिष्ठते ।।"}, {"c": "12.12", "n": "34", "i": 50395, "v": "एतस्मिन्वर्तमानस्य विधौ विप्रनिषेविते । ब्राह्मणस्य महाराज नोच्छित्तिर्विद्यते क्वचित् ।।"}, {"c": "12.12", "n": "35", "i": 50396, "v": "निहत्य शत्रूंस्तरसा समृद्धा;न्शक्रो यथा दैत्यबलानि संख्ये । कः पार्थ शोचेन्निरतः स्वधर्मे; पूर्वैः स्मृते पार्थिव शिष्टजुष्टे ।।"}, {"c": "12.12", "n": "36", "i": 50397, "v": "क्षात्रेण धर्मेण पराक्रमेण; जित्वा महीं मन्त्रविद्भ्यः प्रदाय । नाकस्य पृष्ठेऽसि नरेन्द्र गन्ता; न शोचितव्यं भवताद्य पार्थ ।।"}, {"c": "12.13", "t": "सहदेव उवाच ।"}, {"c": "12.13", "n": "1", "i": 50398, "v": "न बाह्यं द्रव्यमुत्सृज्य सिद्धिर्भवति भारत । शारीरं द्रव्यमुत्सृज्य सिद्धिर्भवति वा न वा ।।"}, {"c": "12.13", "n": "2", "i": 50399, "v": "बाह्यद्रव्यविमुक्तस्य शारीरेषु च गृध्यतः । यो धर्मो यत्सुखं वा स्याद्द्विषतां तत्तथास्तु नः ।।"}, {"c": "12.13", "n": "3", "i": 50400, "v": "शारीरं द्रव्यमुत्सृज्य पृथिवीमनुशासतः । यो धर्मो यत्सुखं वा स्यात्सुहृदां तत्तथास्तु नः ।।"}, {"c": "12.13", "n": "4", "i": 50401, "v": "द्व्यक्षरस्तु भवेन्मृत्युस्त्र्यक्षरं ब्रह्म शाश्वतम् । ममेति च भवेन्मृत्युर्न ममेति च शाश्वतम् ।।"}, {"c": "12.13", "n": "5", "i": 50402, "v": "ब्रह्ममृत्यू च तौ राजन्नात्मन्येव समाश्रितौ । अदृश्यमानौ भूतानि योधयेतामसंशयम् ।।"}, {"c": "12.13", "n": "6", "i": 50403, "v": "अविनाशोऽस्य सत्त्वस्य नियतो यदि भारत । भित्त्वा शरीरं भूतानां न हिंसा प्रतिपत्स्यते ।।"}, {"c": "12.13", "n": "7", "i": 50404, "v": "अथापि च सहोत्पत्तिः सत्त्वस्य प्रलयस्तथा । नष्टे शरीरे नष्टं स्याद्वृथा च स्यात्क्रियापथः ।।"}, {"c": "12.13", "n": "8", "i": 50405, "v": "तस्मादेकान्तमुत्सृज्य पूर्वैः पूर्वतरैश्च यः । पन्था निषेवितः सद्भिः स निषेव्यो विजानता ।।"}, {"c": "12.13", "n": "9", "i": 50406, "v": "लब्ध्वापि पृथिवीं कृत्स्नां सहस्थावरजङ्गमाम् । न भुङ्क्ते यो नृपः सम्यङ्निष्फलं तस्य जीवितम् ।।"}, {"c": "12.13", "n": "10", "i": 50407, "v": "अथ वा वसतो राजन्वने वन्येन जीवतः । द्रव्येषु यस्य ममता मृत्योरास्ये स वर्तते ।।"}, {"c": "12.13", "n": "11", "i": 50408, "v": "बाह्याभ्यन्तरभूतानां स्वभावं पश्य भारत । ये तु पश्यन्ति तद्भावं मुच्यन्ते महतो भयात् ।।"}, {"c": "12.13", "n": "12", "i": 50409, "v": "भवान्पिता भवान्माता भवान्भ्राता भवान्गुरुः । दुःखप्रलापानार्तस्य तस्मान्मे क्षन्तुमर्हसि ।।"}, {"c": "12.13", "n": "13", "i": 50410, "v": "तथ्यं वा यदि वातथ्यं यन्मयैतत्प्रभाषितम् । तद्विद्धि पृथिवीपाल भक्त्या भरतसत्तम ।।"}, {"c": "12.14", "t": "वैशंपायन उवाच ।"}, {"c": "12.14", "n": "1", "i": 50411, "v": "अव्याहरति कौन्तेये धर्मराजे युधिष्ठिरे । भ्रातॄणां ब्रुवतां तांस्तान्विविधान्वेदनिश्चयान् ।।"}, {"c": "12.14", "n": "2", "i": 50412, "v": "महाभिजनसंपन्ना श्रीमत्यायतलोचना । अभ्यभाषत राजेन्द्रं द्रौपदी योषितां वरा ।।"}, {"c": "12.14", "n": "3", "i": 50413, "v": "आसीनमृषभं राज्ञां भ्रातृभिः परिवारितम् । सिंहशार्दूलसदृशैर्वारणैरिव यूथपम् ।।"}, {"c": "12.14", "n": "4", "i": 50414, "v": "अभिमानवती नित्यं विशेषेण युधिष्ठिरे । लालिता सततं राज्ञा धर्मज्ञा धर्मदर्शिनी ।।"}, {"c": "12.14", "n": "5", "i": 50415, "v": "आमन्त्र्य विपुलश्रोणी साम्ना परमवल्गुना । भर्तारमभिसंप्रेक्ष्य ततो वचनमब्रवीत् ।।"}, {"c": "12.14", "n": "6", "i": 50416, "v": "इमे ते भ्रातरः पार्थ शुष्यन्त स्तोकका इव । वावाश्यमानास्तिष्ठन्ति न चैनानभिनन्दसे ।।"}, {"c": "12.14", "n": "7", "i": 50417, "v": "नन्दयैतान्महाराज मत्तानिव महाद्विपान् । उपपन्नेन वाक्येन सततं दुःखभागिनः ।।"}, {"c": "12.14", "n": "8", "i": 50418, "v": "कथं द्वैतवने राजन्पूर्वमुक्त्वा तथा वचः । भ्रातॄनेतान्स्म सहिताञ्शीतवातातपार्दितान् ।।"}, {"c": "12.14", "n": "9", "i": 50419, "v": "वयं दुर्योधनं हत्वा मृधे भोक्ष्याम मेदिनीम् । संपूर्णां सर्वकामानामाहवे विजयैषिणः ।।"}, {"c": "12.14", "n": "10", "i": 50420, "v": "विरथांश्च रथान्कृत्वा निहत्य च महागजान् । संस्तीर्य च रथैर्भूमिं ससादिभिररिंदमाः ।।"}, {"c": "12.14", "n": "11", "i": 50421, "v": "यजतां विविधैर्यज्ञैः समृद्धैराप्तदक्षिणैः । वनवासकृतं दुःखं भविष्यति सुखाय नः ।।"}, {"c": "12.14", "n": "12", "i": 50422, "v": "इत्येतानेवमुक्त्वा त्वं स्वयं धर्मभृतां वर । कथमद्य पुनर्वीर विनिहंसि मनांस्युत ।।"}, {"c": "12.14", "n": "13", "i": 50423, "v": "न क्लीबो वसुधां भुङ्क्ते न क्लीबो धनमश्नुते । न क्लीबस्य गृहे पुत्रा मत्स्याः पङ्क इवासते ।।"}, {"c": "12.14", "n": "14", "i": 50424, "v": "नादण्डः क्षत्रियो भाति नादण्डो भूतिमश्नुते । नादण्डस्य प्रजा राज्ञः सुखमेधन्ति भारत ।।"}, {"c": "12.14", "n": "15", "i": 50425, "v": "मित्रता सर्वभूतेषु दानमध्ययनं तपः । ब्राह्मणस्यैष धर्मः स्यान्न राज्ञो राजसत्तम ।।"}, {"c": "12.14", "n": "16", "i": 50426, "v": "असतां प्रतिषेधश्च सतां च परिपालनम् । एष राज्ञां परो धर्मः समरे चापलायनम् ।।"}, {"c": "12.14", "n": "17", "i": 50427, "v": "यस्मिन्क्षमा च क्रोधश्च दानादाने भयाभये । निग्रहानुग्रहौ चोभौ स वै धर्मविदुच्यते ।।"}, {"c": "12.14", "n": "18", "i": 50428, "v": "न श्रुतेन न दानेन न सान्त्वेन न चेज्यया । त्वयेयं पृथिवी लब्धा नोत्कोचेन तथाप्युत ।।"}, {"c": "12.14", "n": "19", "i": 50429, "v": "यत्तद्बलममित्राणां तथा वीरसमुद्यतम् । हस्त्यश्वरथसंपन्नं त्रिभिरङ्गैर्महत्तरम् ।।"}, {"c": "12.14", "n": "20", "i": 50430, "v": "रक्षितं द्रोणकर्णाभ्यामश्वत्थाम्ना कृपेण च । तत्त्वया निहतं वीर तस्माद्भुङ्क्ष्व वसुंधराम् ।।"}, {"c": "12.14", "n": "21", "i": 50431, "v": "जम्बूद्वीपो महाराज नानाजनपदायुतः । त्वया पुरुषशार्दूल दण्डेन मृदितः प्रभो ।।"}, {"c": "12.14", "n": "22", "i": 50432, "v": "जम्बूद्वीपेन सदृशः क्रौञ्चद्वीपो नराधिप । अपरेण महामेरोर्दण्डेन मृदितस्त्वया ।।"}, {"c": "12.14", "n": "23", "i": 50433, "v": "क्रौञ्चद्वीपेन सदृशः शाकद्वीपो नराधिप । पूर्वेण तु महामेरोर्दण्डेन मृदितस्त्वया ।।"}, {"c": "12.14", "n": "24", "i": 50434, "v": "उत्तरेण महामेरोः शाकद्वीपेन संमितः । भद्राश्वः पुरुषव्याघ्र दण्डेन मृदितस्त्वया ।।"}, {"c": "12.14", "n": "25", "i": 50435, "v": "द्वीपाश्च सान्तरद्वीपा नानाजनपदालयाः । विगाह्य सागरं वीर दण्डेन मृदितास्त्वया ।।"}, {"c": "12.14", "n": "26", "i": 50436, "v": "एतान्यप्रतिमानि त्वं कृत्वा कर्माणि भारत । न प्रीयसे महाराज पूज्यमानो द्विजातिभिः ।।"}, {"c": "12.14", "n": "27", "i": 50437, "v": "स त्वं भ्रातॄनिमान्दृष्ट्वा प्रतिनन्दस्व भारत । ऋषभानिव संमत्तान्गजेन्द्रानूर्जितानिव ।।"}, {"c": "12.14", "n": "28", "i": 50438, "v": "अमरप्रतिमाः सर्वे शत्रुसाहाः परंतपाः । एकोऽपि हि सुखायैषां क्षमः स्यादिति मे मतिः ।।"}, {"c": "12.14", "n": "29", "i": 50439, "v": "किं पुनः पुरुषव्याघ्राः पतयो मे नरर्षभाः । समस्तानीन्द्रियाणीव शरीरस्य विचेष्टने ।।"}, {"c": "12.14", "n": "30", "i": 50440, "v": "अनृतं माब्रवीच्छ्वश्रूः सर्वज्ञा सर्वदर्शिनी । युधिष्ठिरस्त्वां पाञ्चालि सुखे धास्यत्यनुत्तमे ।।"}, {"c": "12.14", "n": "31", "i": 50441, "v": "हत्वा राजसहस्राणि बहून्याशुपराक्रमः । तद्व्यर्थं संप्रपश्यामि मोहात्तव जनाधिप ।।"}, {"c": "12.14", "n": "32", "i": 50442, "v": "येषामुन्मत्तको ज्येष्ठः सर्वे तस्योपचारिणः । तवोन्मादेन राजेन्द्र सोन्मादाः सर्वपाण्डवाः ।।"}, {"c": "12.14", "n": "33", "i": 50443, "v": "यदि हि स्युरनुन्मत्ता भ्रातरस्ते जनाधिप । बद्ध्वा त्वां नास्तिकैः सार्धं प्रशासेयुर्वसुंधराम् ।।"}, {"c": "12.14", "n": "34", "i": 50444, "v": "कुरुते मूढमेवं हि यः श्रेयो नाधिगच्छति । धूपैरञ्जनयोगैश्च नस्यकर्मभिरेव च । भेषजैः स चिकित्स्यः स्याद्य उन्मार्गेण गच्छति ।।"}, {"c": "12.14", "n": "35", "i": 50445, "v": "साहं सर्वाधमा लोके स्त्रीणां भरतसत्तम । तथा विनिकृतामित्रैर्याहमिच्छामि जीवितुम् ।।"}, {"c": "12.14", "n": "36", "i": 50446, "v": "एतेषां यतमानानामुत्पद्यन्ते तु संपदः । त्वं तु सर्वां महीं लब्ध्वा कुरुषे स्वयमापदम् ।।"}, {"c": "12.14", "n": "37", "i": 50447, "v": "यथास्तां संमतौ राज्ञां पृथिव्यां राजसत्तमौ । मान्धाता चाम्बरीषश्च तथा राजन्विराजसे ।।"}, {"c": "12.14", "n": "38", "i": 50448, "v": "प्रशाधि पृथिवीं देवीं प्रजा धर्मेण पालयन् । सपर्वतवनद्वीपां मा राजन्विमना भव ।।"}, {"c": "12.14", "n": "39", "i": 50449, "v": "यजस्व विविधैर्यज्ञैर्जुह्वन्नग्नीन्प्रयच्छ च । पुराणि भोगान्वासांसि द्विजातिभ्यो नृपोत्तम ।।"}, {"c": "12.15", "t": "वैशंपायन उवाच ।"}, {"c": "12.15", "n": "1", "i": 50450, "v": "याज्ञसेन्या वचः श्रुत्वा पुनरेवार्जुनोऽब्रवीत् । अनुमान्य महाबाहुं ज्येष्ठं भ्रातरमीश्वरम् ।।"}, {"c": "12.15", "n": "2", "i": 50451, "v": "दण्डः शास्ति प्रजाः सर्वा दण्ड एवाभिरक्षति । दण्डः सुप्तेषु जागर्ति दण्डं धर्मं विदुर्बुधाः ।।"}, {"c": "12.15", "n": "3", "i": 50452, "v": "धर्मं संरक्षते दण्डस्तथैवार्थं नराधिप । कामं संरक्षते दण्डस्त्रिवर्गो दण्ड उच्यते ।।"}, {"c": "12.15", "n": "4", "i": 50453, "v": "दण्डेन रक्ष्यते धान्यं धनं दण्डेन रक्ष्यते । एतद्विद्वन्नुपादत्स्व स्वभावं पश्य लौकिकम् ।।"}, {"c": "12.15", "n": "5", "i": 50454, "v": "राजदण्डभयादेके पापाः पापं न कुर्वते । यमदण्डभयादेके परलोकभयादपि ।।"}, {"c": "12.15", "n": "6", "i": 50455, "v": "परस्परभयादेके पापाः पापं न कुर्वते । एवं सांसिद्धिके लोके सर्वं दण्डे प्रतिष्ठितम् ।।"}, {"c": "12.15", "n": "7", "i": 50456, "v": "दण्डस्यैव भयादेके न खादन्ति परस्परम् । अन्धे तमसि मज्जेयुर्यदि दण्डो न पालयेत् ।।"}, {"c": "12.15", "n": "8", "i": 50457, "v": "यस्माददान्तान्दमयत्यशिष्टान्दण्डयत्यपि । दमनाद्दण्डनाच्चैव तस्माद्दण्डं विदुर्बुधाः ।।"}, {"c": "12.15", "n": "9", "i": 50458, "v": "वाचि दण्डो ब्राह्मणानां क्षत्रियाणां भुजार्पणम् । दानदण्डः स्मृतो वैश्यो निर्दण्डः शूद्र उच्यते ।।"}, {"c": "12.15", "n": "10", "i": 50459, "v": "असंमोहाय मर्त्यानामर्थसंरक्षणाय च । मर्यादा स्थापिता लोके दण्डसंज्ञा विशां पते ।।"}, {"c": "12.15", "n": "11", "i": 50460, "v": "यत्र श्यामो लोहिताक्षो दण्डश्चरति सूनृतः । प्रजास्तत्र न मुह्यन्ति नेता चेत्साधु पश्यति ।।"}, {"c": "12.15", "n": "12", "i": 50461, "v": "ब्रह्मचारी गृहस्थश्च वानप्रस्थोऽथ भिक्षुकः । दण्डस्यैव भयादेते मनुष्या वर्त्मनि स्थिताः ।।"}, {"c": "12.15", "n": "13", "i": 50462, "v": "नाभीतो यजते राजन्नाभीतो दातुमिच्छति । नाभीतः पुरुषः कश्चित्समये स्थातुमिच्छति ।।"}, {"c": "12.15", "n": "14", "i": 50463, "v": "नाच्छित्त्वा परमर्माणि नाकृत्वा कर्म दारुणम् । नाहत्वा मत्स्यघातीव प्राप्नोति महतीं श्रियम् ।।"}, {"c": "12.15", "n": "15", "i": 50464, "v": "नाघ्नतः कीर्तिरस्तीह न वित्तं न पुनः प्रजाः । इन्द्रो वृत्रवधेनैव महेन्द्रः समपद्यत ।।"}, {"c": "12.15", "n": "16", "i": 50465, "v": "य एव देवा हन्तारस्ताँल्लोकोऽर्चयते भृशम् । हन्ता रुद्रस्तथा स्कन्दः शक्रोऽग्निर्वरुणो यमः ।।"}, {"c": "12.15", "n": "17", "i": 50466, "v": "हन्ता कालस्तथा वायुर्मृत्युर्वैश्रवणो रविः । वसवो मरुतः साध्या विश्वेदेवाश्च भारत ।।"}, {"c": "12.15", "n": "18", "i": 50467, "v": "एतान्देवान्नमस्यन्ति प्रतापप्रणता जनाः । न ब्रह्माणं न धातारं न पूषाणं कथंचन ।।"}, {"c": "12.15", "n": "19", "i": 50468, "v": "मध्यस्थान्सर्वभूतेषु दान्ताञ्शमपरायणान् । यजन्ते मानवाः केचित्प्रशान्ताः सर्वकर्मसु ।।"}, {"c": "12.15", "n": "20", "i": 50469, "v": "न हि पश्यामि जीवन्तं लोके कंचिदहिंसया । सत्त्वैः सत्त्वानि जीवन्ति दुर्बलैर्बलवत्तराः ।।"}, {"c": "12.15", "n": "21", "i": 50470, "v": "नकुलो मूषकानत्ति बिडालो नकुलं तथा । बिडालमत्ति श्वा राजञ्श्वानं व्यालमृगस्तथा ।।"}, {"c": "12.15", "n": "22", "i": 50471, "v": "तानत्ति पुरुषः सर्वान्पश्य धर्मो यथागतः । प्राणस्यान्नमिदं सर्वं जङ्गमं स्थावरं च यत् ।।"}, {"c": "12.15", "n": "23", "i": 50472, "v": "विधानं देवविहितं तत्र विद्वान्न मुह्यति । यथा सृष्टोऽसि राजेन्द्र तथा भवितुमर्हसि ।।"}, {"c": "12.15", "n": "24", "i": 50473, "v": "विनीतक्रोधहर्षा हि मन्दा वनमुपाश्रिताः । विना वधं न कुर्वन्ति तापसाः प्राणयापनम् ।।"}, {"c": "12.15", "n": "25", "i": 50474, "v": "उदके बहवः प्राणाः पृथिव्यां च फलेषु च । न च कश्चिन्न तान्हन्ति किमन्यत्प्राणयापनात् ।।"}, {"c": "12.15", "n": "26", "i": 50475, "v": "सूक्ष्मयोनीनि भूतानि तर्कगम्यानि कानिचित् । पक्ष्मणोऽपि निपातेन येषां स्यात्स्कन्धपर्ययः ।।"}, {"c": "12.15", "n": "27", "i": 50476, "v": "ग्रामान्निष्क्रम्य मुनयो विगतक्रोधमत्सराः । वने कुटुम्बधर्माणो दृश्यन्ते परिमोहिताः ।।"}, {"c": "12.15", "n": "28", "i": 50477, "v": "भूमिं भित्त्वौषधीश्छित्त्वा वृक्षादीनण्डजान्पशून् । मनुष्यास्तन्वते यज्ञांस्ते स्वर्गं प्राप्नुवन्ति च ।।"}, {"c": "12.15", "n": "29", "i": 50478, "v": "दण्डनीत्यां प्रणीतायां सर्वे सिध्यन्त्युपक्रमाः । कौन्तेय सर्वभूतानां तत्र मे नास्ति संशयः ।।"}, {"c": "12.15", "n": "30", "i": 50479, "v": "दण्डश्चेन्न भवेल्लोके व्यनशिष्यन्निमाः प्रजाः । शूले मत्स्यानिवापक्ष्यन्दुर्बलान्बलवत्तराः ।।"}, {"c": "12.15", "n": "31", "i": 50480, "v": "सत्यं चेदं ब्रह्मणा पूर्वमुक्तं; दण्डः प्रजा रक्षति साधु नीतः । पश्याग्नयश्च प्रतिशाम्यन्त्यभीताः; संतर्जिता दण्डभयाज्ज्वलन्ति ।।"}, {"c": "12.15", "n": "32", "i": 50481, "v": "अन्धं तम इवेदं स्यान्न प्रज्ञायेत किंचन । दण्डश्चेन्न भवेल्लोके विभजन्साध्वसाधुनी ।।"}, {"c": "12.15", "n": "33", "i": 50482, "v": "येऽपि संभिन्नमर्यादा नास्तिका वेदनिन्दकाः । तेऽपि भोगाय कल्पन्ते दण्डेनोपनिपीडिताः ।।"}, {"c": "12.15", "n": "34", "i": 50483, "v": "सर्वो दण्डजितो लोको दुर्लभो हि शुचिर्नरः । दण्डस्य हि भयाद्भीतो भोगायेह प्रकल्पते ।।"}, {"c": "12.15", "n": "35", "i": 50484, "v": "चातुर्वर्ण्याप्रमोहाय सुनीतनयनाय च । दण्डो विधात्रा विहितो धर्मार्थावभिरक्षितुम् ।।"}, {"c": "12.15", "n": "36", "i": 50485, "v": "यदि दण्डान्न बिभ्येयुर्वयांसि श्वापदानि च । अद्युः पशून्मनुष्यांश्च यज्ञार्थानि हवींषि च ।।"}, {"c": "12.15", "n": "37", "i": 50486, "v": "न ब्रह्मचार्यधीयीत कल्याणी गौर्न दुह्यते । न कन्योद्वहनं गच्छेद्यदि दण्डो न पालयेत् ।।"}, {"c": "12.15", "n": "38", "i": 50487, "v": "विश्वलोपः प्रवर्तेत भिद्येरन्सर्वसेतवः । ममत्वं न प्रजानीयुर्यदि दण्डो न पालयेत् ।।"}, {"c": "12.15", "n": "39", "i": 50488, "v": "न संवत्सरसत्राणि तिष्ठेयुरकुतोभयाः । विधिवद्दक्षिणावन्ति यदि दण्डो न पालयेत् ।।"}, {"c": "12.15", "n": "40", "i": 50489, "v": "चरेयुर्नाश्रमे धर्मं यथोक्तं विधिमाश्रिताः । न विद्यां प्राप्नुयात्कश्चिद्यदि दण्डो न पालयेत् ।।"}, {"c": "12.15", "n": "41", "i": 50490, "v": "न चोष्ट्रा न बलीवर्दा नाश्वाश्वतरगर्दभाः । युक्ता वहेयुर्यानानि यदि दण्डो न पालयेत् ।।"}, {"c": "12.15", "n": "42", "i": 50491, "v": "न प्रेष्या वचनं कुर्युर्न बालो जातु कर्हिचित् । तिष्ठेत्पितृमते धर्मे यदि दण्डो न पालयेत् ।।"}, {"c": "12.15", "n": "43", "i": 50492, "v": "दण्डे स्थिताः प्रजाः सर्वा भयं दण्डं विदुर्बुधाः । दण्डे स्वर्गो मनुष्याणां लोकोऽयं च प्रतिष्ठितः ।।"}, {"c": "12.15", "n": "44", "i": 50493, "v": "न तत्र कूटं पापं वा वञ्चना वापि दृश्यते । यत्र दण्डः सुविहितश्चरत्यरिविनाशनः ।।"}, {"c": "12.15", "n": "45", "i": 50494, "v": "हविः श्वा प्रपिबेद्धृष्टो दण्डश्चेन्नोद्यतो भवेत् । हरेत्काकः पुरोडाशं यदि दण्डो न पालयेत् ।।"}, {"c": "12.15", "n": "46", "i": 50495, "v": "यदिदं धर्मतो राज्यं विहितं यद्यधर्मतः । कार्यस्तत्र न शोको वै भुङ्क्ष्व भोगान्यजस्व च ।।"}, {"c": "12.15", "n": "47", "i": 50496, "v": "सुखेन धर्मं श्रीमन्तश्चरन्ति शुचिवाससः । संवसन्तः प्रियैर्दारैर्भुञ्जानाश्चान्नमुत्तमम् ।।"}, {"c": "12.15", "n": "48", "i": 50497, "v": "अर्थे सर्वे समारम्भाः समायत्ता न संशयः । स च दण्डे समायत्तः पश्य दण्डस्य गौरवम् ।।"}, {"c": "12.15", "n": "49", "i": 50498, "v": "लोकयात्रार्थमेवेह धर्मप्रवचनं कृतम् । अहिंसा साधुहिंसेति श्रेयान्धर्मपरिग्रहः ।।"}, {"c": "12.15", "n": "50", "i": 50499, "v": "नात्यन्तगुणवान्कश्चिन्न चाप्यत्यन्तनिर्गुणः । उभयं सर्वकार्येषु दृश्यते साध्वसाधु च ।।"}, {"c": "12.15", "n": "51", "i": 50500, "v": "पशूनां वृषणं छित्त्वा ततो भिन्दन्ति नस्तकान् । कृषन्ति बहवो भारान्बध्नन्ति दमयन्ति च ।।"}, {"c": "12.15", "n": "52", "i": 50501, "v": "एवं पर्याकुले लोके विपथे जर्जरीकृते । तैस्तैर्न्यायैर्महाराज पुराणं धर्ममाचर ।।"}, {"c": "12.15", "n": "53", "i": 50502, "v": "यज देहि प्रजा रक्ष धर्मं समनुपालय । अमित्राञ्जहि कौन्तेय मित्राणि परिपालय ।।"}, {"c": "12.15", "n": "54", "i": 50503, "v": "मा च ते निघ्नतः शत्रून्मन्युर्भवतु भारत । न तत्र किल्बिषं किंचित्कर्तुर्भवति भारत ।।"}, {"c": "12.15", "n": "55", "i": 50504, "v": "आततायी हि यो हन्यादाततायिनमागतम् । न तेन भ्रूणहा स स्यान्मन्युस्तं मन्युमृच्छति ।।"}, {"c": "12.15", "n": "56", "i": 50505, "v": "अवध्यः सर्वभूतानामन्तरात्मा न संशयः । अवध्ये चात्मनि कथं वध्यो भवति केनचित् ।।"}, {"c": "12.15", "n": "57", "i": 50506, "v": "यथा हि पुरुषः शालां पुनः संप्रविशेन्नवाम् । एवं जीवः शरीराणि तानि तानि प्रपद्यते ।।"}, {"c": "12.15", "n": "58", "i": 50507, "v": "देहान्पुराणानुत्सृज्य नवान्संप्रतिपद्यते । एवं मृत्युमुखं प्राहुर्ये जनास्तत्त्वदर्शिनः ।।"}, {"c": "12.16", "t": "वैशंपायन उवाच ।"}, {"c": "12.16", "n": "1", "i": 50508, "v": "अर्जुनस्य वचः श्रुत्वा भीमसेनोऽत्यमर्षणः । धैर्यमास्थाय तेजस्वी ज्येष्ठं भ्रातरमब्रवीत् ।।"}, {"c": "12.16", "n": "2", "i": 50509, "v": "राजन्विदितधर्मोऽसि न तेऽस्त्यविदितं भुवि । उपशिक्षाम ते वृत्तं सदैव न च शक्नुमः ।।"}, {"c": "12.16", "n": "3", "i": 50510, "v": "न वक्ष्यामि न वक्ष्यामीत्येवं मे मनसि स्थितम् । अतिदुःखात्तु वक्ष्यामि तन्निबोध जनाधिप ।।"}, {"c": "12.16", "n": "4", "i": 50511, "v": "भवतस्तु प्रमोहेन सर्वं संशयितं कृतम् । विक्लवत्वं च नः प्राप्तमबलत्वं तथैव च ।।"}, {"c": "12.16", "n": "5", "i": 50512, "v": "कथं हि राजा लोकस्य सर्वशास्त्रविशारदः । मोहमापद्यते दैन्याद्यथा कुपुरुषस्तथा ।।"}, {"c": "12.16", "n": "6", "i": 50513, "v": "आगतिश्च गतिश्चैव लोकस्य विदिता तव । आयत्यां च तदात्वे च न तेऽस्त्यविदितं प्रभो ।।"}, {"c": "12.16", "n": "7", "i": 50514, "v": "एवं गते महाराज राज्यं प्रति जनाधिप । हेतुमत्र प्रवक्ष्यामि तदिहैकमनाः शृणु ।।"}, {"c": "12.16", "n": "8", "i": 50515, "v": "द्विविधो जायते व्याधिः शारीरो मानसस्तथा । परस्परं तयोर्जन्म निर्द्वंद्वं नोपलभ्यते ।।"}, {"c": "12.16", "n": "9", "i": 50516, "v": "शारीराज्जायते व्याधिर्मानसो नात्र संशयः । मानसाज्जायते व्याधिः शारीर इति निश्चयः ।।"}, {"c": "12.16", "n": "10", "i": 50517, "v": "शारीरमानसे दुःखे योऽतीते अनुशोचति । दुःखेन लभते दुःखं द्वावनर्थौ प्रपद्यते ।।"}, {"c": "12.16", "n": "11", "i": 50518, "v": "शीतोष्णे चैव वायुश्च त्रयः शारीरजा गुणाः । तेषां गुणानां साम्यं च तदाहुः स्वस्थलक्षणम् ।।"}, {"c": "12.16", "n": "12", "i": 50519, "v": "तेषामन्यतमोत्सेके विधानमुपदिष्यते । उष्णेन बाध्यते शीतं शीतेनोष्णं प्रबाध्यते ।।"}, {"c": "12.16", "n": "13", "i": 50520, "v": "सत्त्वं रजस्तमश्चैव मानसाः स्युस्त्रयो गुणाः । हर्षेण बाध्यते शोको हर्षः शोकेन बाध्यते ।।"}, {"c": "12.16", "n": "14", "i": 50521, "v": "कश्चित्सुखे वर्तमानो दुःखस्य स्मर्तुमिच्छति । कश्चिद्दुःखे वर्तमानः सुखस्य स्मर्तुमिच्छति ।।"}, {"c": "12.16", "n": "15", "i": 50522, "v": "स त्वं न दुःखी दुःखस्य न सुखी च सुखस्य च । न दुःखी सुखजातस्य न सुखी दुःखजस्य वा ।।"}, {"c": "12.16", "n": "16", "i": 50523, "v": "स्मर्तुमर्हसि कौरव्य दिष्टं तु बलवत्तरम् । अथ वा ते स्वभावोऽयं येन पार्थिव कृष्यसे ।।"}, {"c": "12.16", "n": "17", "i": 50524, "v": "दृष्ट्वा सभागतां कृष्णामेकवस्त्रां रजस्वलाम् । मिषतां पाण्डुपुत्राणां न तस्य स्मर्तुमर्हसि ।।"}, {"c": "12.16", "n": "18", "i": 50525, "v": "प्रव्राजनं च नगरादजिनैश्च निवासनम् । महारण्यनिवासश्च न तस्य स्मर्तुमर्हसि ।।"}, {"c": "12.16", "n": "19", "i": 50526, "v": "जटासुरात्परिक्लेशं चित्रसेनेन चाहवम् । सैन्धवाच्च परिक्लेशं कथं विस्मृतवानसि । पुनरज्ञातचर्यायां कीचकेन पदा वधम् ।।"}, {"c": "12.16", "n": "20", "i": 50527, "v": "यच्च ते द्रोणभीष्माभ्यां युद्धमासीदरिंदम । मनसैकेन ते युद्धमिदं घोरमुपस्थितम् ।।"}, {"c": "12.16", "n": "21", "i": 50528, "v": "यत्र नास्ति शरैः कार्यं न मित्रैर्न च बन्धुभिः । आत्मनैकेन योद्धव्यं तत्ते युद्धमुपस्थितम् ।।"}, {"c": "12.16", "n": "22", "i": 50529, "v": "तस्मिन्ननिर्जिते युद्धे प्राणान्यदि ह मोक्ष्यसे । अन्यं देहं समास्थाय पुनस्तेनैव योत्स्यसे ।।"}, {"c": "12.16", "n": "23", "i": 50530, "v": "तस्मादद्यैव गन्तव्यं युद्धस्य भरतर्षभ । एतज्जित्वा महाराज कृतकृत्यो भविष्यसि ।।"}, {"c": "12.16", "n": "24", "i": 50531, "v": "एतां बुद्धिं विनिश्चित्य भूतानामागतिं गतिम् । पितृपैतामहे वृत्ते शाधि राज्यं यथोचितम् ।।"}, {"c": "12.16", "n": "25", "i": 50532, "v": "दिष्ट्या दुर्योधनः पापो निहतः सानुगो युधि । द्रौपद्याः केशपक्षस्य दिष्ट्या त्वं पदवीं गतः ।।"}, {"c": "12.16", "n": "26", "i": 50533, "v": "यजस्व वाजिमेधेन विधिवद्दक्षिणावता । वयं ते किंकराः पार्थ वासुदेवश्च वीर्यवान् ।।"}, {"c": "12.17", "t": "युधिष्ठिर उवाच ।"}, {"c": "12.17", "n": "1", "i": 50534, "v": "असंतोषः प्रमादश्च मदो रागोऽप्रशान्तता । बलं मोहोऽभिमानश्च उद्वेगश्चापि सर्वशः ।।"}, {"c": "12.17", "n": "2", "i": 50535, "v": "एभिः पाप्मभिराविष्टो राज्यं त्वमभिकाङ्क्षसि । निरामिषो विनिर्मुक्तः प्रशान्तः सुसुखी भव ।।"}, {"c": "12.17", "n": "3", "i": 50536, "v": "य इमामखिलां भूमिं शिष्यादेको महीपतिः । तस्याप्युदरमेवैकं किमिदं त्वं प्रशंससि ।।"}, {"c": "12.17", "n": "4", "i": 50537, "v": "नाह्ना पूरयितुं शक्या न मासेन नरर्षभ । अपूर्यां पूरयन्निच्छामायुषापि न शक्नुयात् ।।"}, {"c": "12.17", "n": "5", "i": 50538, "v": "यथेद्धः प्रज्वलत्यग्निरसमिद्धः प्रशाम्यति । अल्पाहारतया त्वग्निं शमयौदर्यमुत्थितम् । जयोदरं पृथिव्या ते श्रेयो निर्जितया जितम् ।।"}, {"c": "12.17", "n": "6", "i": 50539, "v": "मानुषान्कामभोगांस्त्वमैश्वर्यं च प्रशंससि । अभोगिनोऽबलाश्चैव यान्ति स्थानमनुत्तमम् ।।"}, {"c": "12.17", "n": "7", "i": 50540, "v": "योगक्षेमौ च राष्ट्रस्य धर्माधर्मौ त्वयि स्थितौ । मुच्यस्व महतो भारात्त्यागमेवाभिसंश्रय ।।"}, {"c": "12.17", "n": "8", "i": 50541, "v": "एकोदरकृते व्याघ्रः करोति विघसं बहु । तमन्येऽप्युपजीवन्ति मन्दवेगंचरा मृगाः ।।"}, {"c": "12.17", "n": "9", "i": 50542, "v": "विषयान्प्रतिसंहृत्य संन्यासं कुरुते यतिः । न च तुष्यन्ति राजानः पश्य बुद्ध्यन्तरं यथा ।।"}, {"c": "12.17", "n": "10", "i": 50543, "v": "पत्राहारैरश्मकुट्टैर्दन्तोलूखलिकैस्तथा । अब्भक्षैर्वायुभक्षैश्च तैरयं नरको जितः ।।"}, {"c": "12.17", "n": "11", "i": 50544, "v": "यश्चेमां वसुधां कृत्स्नां प्रशासेदखिलां नृपः । तुल्याश्मकाञ्चनो यश्च स कृतार्थो न पार्थिवः ।।"}, {"c": "12.17", "n": "12", "i": 50545, "v": "संकल्पेषु निरारम्भो निराशो निर्ममो भव । विशोकं स्थानमातिष्ठ इह चामुत्र चाव्ययम् ।।"}, {"c": "12.17", "n": "13", "i": 50546, "v": "निरामिषा न शोचन्ति शोचसि त्वं किमामिषम् । परित्यज्यामिषं सर्वं मृषावादात्प्रमोक्ष्यसे ।।"}, {"c": "12.17", "n": "14", "i": 50547, "v": "पन्थानौ पितृयानश्च देवयानश्च विश्रुतौ । ईजानाः पितृयानेन देवयानेन मोक्षिणः ।।"}, {"c": "12.17", "n": "15", "i": 50548, "v": "तपसा ब्रह्मचर्येण स्वाध्यायेन च पाविताः । विमुच्य देहान्वै भान्ति मृत्योरविषयं गताः ।।"}, {"c": "12.17", "n": "16", "i": 50549, "v": "आमिषं बन्धनं लोके कर्मेहोक्तं तथामिषम् । ताभ्यां विमुक्तः पाशाभ्यां पदमाप्नोति तत्परम् ।।"}, {"c": "12.17", "n": "17", "i": 50550, "v": "अपि गाथामिमां गीतां जनकेन वदन्त्युत । निर्द्वंद्वेन विमुक्तेन मोक्षं समनुपश्यता ।।"}, {"c": "12.17", "n": "18", "i": 50551, "v": "अनन्तं बत मे वित्तं यस्य मे नास्ति किंचन । मिथिलायां प्रदीप्तायां न मे दह्यति किंचन ।।"}, {"c": "12.17", "n": "19", "i": 50552, "v": "प्रज्ञाप्रासादमारुह्य नशोच्याञ्शोचतो जनान् । जगतीस्थानिवाद्रिस्थो मन्दबुद्धीनवेक्षते ।।"}, {"c": "12.17", "n": "20", "i": 50553, "v": "दृश्यं पश्यति यः पश्यन्स चक्षुष्मान्स बुद्धिमान् । अज्ञातानां च विज्ञानात्संबोधाद्बुद्धिरुच्यते ।।"}, {"c": "12.17", "n": "21", "i": 50554, "v": "यस्तु वाचं विजानाति बहुमानमियात्स वै । ब्रह्मभावप्रसूतानां वैद्यानां भावितात्मनाम् ।।"}, {"c": "12.17", "n": "22", "i": 50555, "v": "यदा भूतपृथग्भावमेकस्थमनुपश्यति । तत एव च विस्तारं ब्रह्म संपद्यते तदा ।।"}, {"c": "12.17", "n": "23", "i": 50556, "v": "ते जनास्तां गतिं यान्ति नाविद्वांसोऽल्पचेतसः । नाबुद्धयो नातपसः सर्वं बुद्धौ प्रतिष्ठितम् ।।"}, {"c": "12.18", "t": "वैशंपायन उवाच ।"}, {"c": "12.18", "n": "1", "i": 50557, "v": "तूष्णींभूतं तु राजानं पुनरेवार्जुनोऽब्रवीत् । संतप्तः शोकदुःखाभ्यां राज्ञो वाक्शल्यपीडितः ।।"}, {"c": "12.18", "n": "2", "i": 50558, "v": "कथयन्ति पुरावृत्तमितिहासमिमं जनाः । विदेहराज्ञः संवादं भार्यया सह भारत ।।"}, {"c": "12.18", "n": "3", "i": 50559, "v": "उत्सृज्य राज्यं भैक्षार्थं कृतबुद्धिं जनेश्वरम् । विदेहराजं महिषी दुःखिता प्रत्यभाषत ।।"}, {"c": "12.18", "n": "4", "i": 50560, "v": "धनान्यपत्यं मित्राणि रत्नानि विविधानि च । पन्थानं पावनं हित्वा जनको मौण्ड्यमास्थितः ।।"}, {"c": "12.18", "n": "5", "i": 50561, "v": "तं ददर्श प्रिया भार्या भैक्ष्यवृत्तिमकिंचनम् । धानामुष्टिमुपासीनं निरीहं गतमत्सरम् ।।"}, {"c": "12.18", "n": "6", "i": 50562, "v": "तमुवाच समागम्य भर्तारमकुतोभयम् । क्रुद्धा मनस्विनी भार्या विविक्ते हेतुमद्वचः ।।"}, {"c": "12.18", "n": "7", "i": 50563, "v": "कथमुत्सृज्य राज्यं स्वं धनधान्यसमाचितम् । कापालीं वृत्तिमास्थाय धानामुष्टिर्वनेऽचरः ।।"}, {"c": "12.18", "n": "8", "i": 50564, "v": "प्रतिज्ञा तेऽन्यथा राजन्विचेष्टा चान्यथा तव । यद्राज्यं महदुत्सृज्य स्वल्पे तुष्यसि पार्थिव ।।"}, {"c": "12.18", "n": "9", "i": 50565, "v": "नैतेनातिथयो राजन्देवर्षिपितरस्तथा । शक्यमद्य त्वया भर्तुं मोघस्तेऽयं परिश्रमः ।।"}, {"c": "12.18", "n": "10", "i": 50566, "v": "देवतातिथिभिश्चैव पितृभिश्चैव पार्थिव । सर्वैरेतैः परित्यक्तः परिव्रजसि निष्क्रियः ।।"}, {"c": "12.18", "n": "11", "i": 50567, "v": "यस्त्वं त्रैविद्यवृद्धानां ब्राह्मणानां सहस्रशः । भर्ता भूत्वा च लोकस्य सोऽद्यान्यैर्भृतिमिच्छसि ।।"}, {"c": "12.18", "n": "12", "i": 50568, "v": "श्रियं हित्वा प्रदीप्तां त्वं श्ववत्संप्रति वीक्ष्यसे । अपुत्रा जननी तेऽद्य कौसल्या चापतिस्त्वया ।।"}, {"c": "12.18", "n": "13", "i": 50569, "v": "अशीतिर्धर्मकामास्त्वां क्षत्रियाः पर्युपासते । त्वदाशामभिकाङ्क्षन्त्यः कृपणाः फलहेतुकाः ।।"}, {"c": "12.18", "n": "14", "i": 50570, "v": "ताश्च त्वं विफलाः कुर्वन्काँल्लोकान्नु गमिष्यसि । राजन्संशयिते मोक्षे परतन्त्रेषु देहिषु ।।"}, {"c": "12.18", "n": "15", "i": 50571, "v": "नैव तेऽस्ति परो लोको नापरः पापकर्मणः । धर्म्यान्दारान्परित्यज्य यस्त्वमिच्छसि जीवितुम् ।।"}, {"c": "12.18", "n": "16", "i": 50572, "v": "स्रजो गन्धानलंकारान्वासांसि विविधानि च । किमर्थमभिसंत्यज्य परिव्रजसि निष्क्रियः ।।"}, {"c": "12.18", "n": "17", "i": 50573, "v": "निपानं सर्वभूतानां भूत्वा त्वं पावनं महत् । आढ्यो वनस्पतिर्भूत्वा सोऽद्यान्यान्पर्युपाससे ।।"}, {"c": "12.18", "n": "18", "i": 50574, "v": "खादन्ति हस्तिनं न्यासे क्रव्यादा बहवोऽप्युत । बहवः कृमयश्चैव किं पुनस्त्वामनर्थकम् ।।"}, {"c": "12.18", "n": "19", "i": 50575, "v": "य इमां कुण्डिकां भिन्द्यात्त्रिविष्टब्धं च ते हरेत् । वासश्चापहरेत्तस्मिन्कथं ते मानसं भवेत् ।।"}, {"c": "12.18", "n": "20", "i": 50576, "v": "यस्त्वयं सर्वमुत्सृज्य धानामुष्टिपरिग्रहः । यदानेन समं सर्वं किमिदं मम दीयते । धानामुष्टिरिहार्थश्चेत्प्रतिज्ञा ते विनश्यति ।।"}, {"c": "12.18", "n": "21", "i": 50577, "v": "का वाहं तव को मे त्वं कोऽद्य ते मय्यनुग्रहः । प्रशाधि पृथिवीं राजन्यत्र तेऽनुग्रहो भवेत् । प्रासादं शयनं यानं वासांस्याभरणानि च ।।"}, {"c": "12.18", "n": "22", "i": 50578, "v": "श्रिया निराशैरधनैस्त्यक्तमित्रैरकिंचनैः । सौखिकैः संभृतानर्थान्यः संत्यजसि किं नु तत् ।।"}, {"c": "12.18", "n": "23", "i": 50579, "v": "योऽत्यन्तं प्रतिगृह्णीयाद्यश्च दद्यात्सदैव हि । तयोस्त्वमन्तरं विद्धि श्रेयांस्ताभ्यां क उच्यते ।।"}, {"c": "12.18", "n": "24", "i": 50580, "v": "सदैव याचमानेषु सत्सु दम्भविवर्जिषु । एतेषु दक्षिणा दत्ता दावाग्नाविव दुर्हुतम् ।।"}, {"c": "12.18", "n": "25", "i": 50581, "v": "जातवेदा यथा राजन्नादग्ध्वैवोपशाम्यति । सदैव याचमानो वै तथा शाम्यति न द्विजः ।।"}, {"c": "12.18", "n": "26", "i": 50582, "v": "सतां च वेदा अन्नं च लोकेऽस्मिन्प्रकृतिर्ध्रुवा । न चेद्दाता भवेद्दाता कुतः स्युर्मोक्षकाङ्क्षिणः ।।"}, {"c": "12.18", "n": "27", "i": 50583, "v": "अन्नाद्गृहस्था लोकेऽस्मिन्भिक्षवस्तत एव च । अन्नात्प्राणः प्रभवति अन्नदः प्राणदो भवेत् ।।"}, {"c": "12.18", "n": "28", "i": 50584, "v": "गृहस्थेभ्योऽभिनिर्वृत्ता गृहस्थानेव संश्रिताः । प्रभवं च प्रतिष्ठां च दान्ता निन्दन्त आसते ।।"}, {"c": "12.18", "n": "29", "i": 50585, "v": "त्यागान्न भिक्षुकं विद्यान्न मौण्ड्यान्न च याचनात् । ऋजुस्तु योऽर्थं त्यजति तं सुखं विद्धि भिक्षुकम् ।।"}, {"c": "12.18", "n": "30", "i": 50586, "v": "असक्तः सक्तवद्गच्छन्निःसङ्गो मुक्तबन्धनः । समः शत्रौ च मित्रे च स वै मुक्तो महीपते ।।"}, {"c": "12.18", "n": "31", "i": 50587, "v": "परिव्रजन्ति दानार्थं मुण्डाः काषायवाससः । सिता बहुविधैः पाशैः संचिन्वन्तो वृथामिषम् ।।"}, {"c": "12.18", "n": "32", "i": 50588, "v": "त्रयीं च नाम वार्तां च त्यक्त्वा पुत्रांस्त्यजन्ति ये । त्रिविष्टब्धं च वासश्च प्रतिगृह्णन्त्यबुद्धयः ।।"}, {"c": "12.18", "n": "33", "i": 50589, "v": "अनिष्कषाये काषायमीहार्थमिति विद्धि तत् । धर्मध्वजानां मुण्डानां वृत्त्यर्थमिति मे मतिः ।।"}, {"c": "12.18", "n": "34", "i": 50590, "v": "काषायैरजिनैश्चीरैर्नग्नान्मुण्डाञ्जटाधरान् । बिभ्रत्साधून्महाराज जय लोकाञ्जितेन्द्रियः ।।"}, {"c": "12.18", "n": "35", "i": 50591, "v": "अग्न्याधेयानि गुर्वर्थान्क्रतून्सपशुदक्षिणान् । ददात्यहरहः पूर्वं को नु धर्मतरस्ततः ।।"}, {"c": "12.18", "n": "36", "i": 50592, "v": "तत्त्वज्ञो जनको राजा लोकेऽस्मिन्निति गीयते । सोऽप्यासीन्मोहसंपन्नो मा मोहवशमन्वगाः ।।"}, {"c": "12.18", "n": "37", "i": 50593, "v": "एवं धर्ममनुक्रान्तं सदा दानपरैर्नरैः । आनृशंस्यगुणोपेतैः कामक्रोधविवर्जिताः ।।"}, {"c": "12.18", "n": "38", "i": 50594, "v": "पालयन्तः प्रजाश्चैव दानमुत्तममास्थिताः । इष्टाँल्लोकानवाप्स्यामो ब्रह्मण्याः सत्यवादिनः ।।"}, {"c": "12.19", "t": "युधिष्ठिर उवाच ।"}, {"c": "12.19", "n": "1", "i": 50595, "v": "वेदाहं तात शास्त्राणि अपराणि पराणि च । उभयं वेदवचनं कुरु कर्म त्यजेति च ।।"}, {"c": "12.19", "n": "2", "i": 50596, "v": "आकुलानि च शास्त्राणि हेतुभिश्चित्रितानि च । निश्चयश्चैव यन्मात्रो वेदाहं तं यथाविधि ।।"}, {"c": "12.19", "n": "3", "i": 50597, "v": "त्वं तु केवलमस्त्रज्ञो वीरव्रतमनुष्ठितः । शास्त्रार्थं तत्त्वतो गन्तुं न समर्थः कथंचन ।।"}, {"c": "12.19", "n": "4", "i": 50598, "v": "शास्त्रार्थसूक्ष्मदर्शी यो धर्मनिश्चयकोविदः । तेनाप्येवं न वाच्योऽहं यदि धर्मं प्रपश्यसि ।।"}, {"c": "12.19", "n": "5", "i": 50599, "v": "भ्रातृसौहृदमास्थाय यदुक्तं वचनं त्वया । न्याय्यं युक्तं च कौन्तेय प्रीतोऽहं तेन तेऽर्जुन ।।"}, {"c": "12.19", "n": "6", "i": 50600, "v": "युद्धधर्मेषु सर्वेषु क्रियाणां नैपुणेषु च । न त्वया सदृशः कश्चित्त्रिषु लोकेषु विद्यते ।।"}, {"c": "12.19", "n": "7", "i": 50601, "v": "धर्मसूक्ष्मं तु यद्वाक्यं तत्र दुष्प्रतरं त्वया । धनंजय न मे बुद्धिमभिशङ्कितुमर्हसि ।।"}, {"c": "12.19", "n": "8", "i": 50602, "v": "युद्धशास्त्रविदेव त्वं न वृद्धाः सेवितास्त्वया । समासविस्तरविदां न तेषां वेत्सि निश्चयम् ।।"}, {"c": "12.19", "n": "9", "i": 50603, "v": "तपस्त्यागो विधिरिति निश्चयस्तात धीमताम् । परं परं ज्याय एषां सैषा नैःश्रेयसी गतिः ।।"}, {"c": "12.19", "n": "10", "i": 50604, "v": "न त्वेतन्मन्यसे पार्थ न ज्यायोऽस्ति धनादिति । अत्र ते वर्तयिष्यामि यथा नैतत्प्रधानतः ।।"}, {"c": "12.19", "n": "11", "i": 50605, "v": "तपःस्वाध्यायशीला हि दृश्यन्ते धार्मिका जनाः । ऋषयस्तपसा युक्ता येषां लोकाः सनातनाः ।।"}, {"c": "12.19", "n": "12", "i": 50606, "v": "अजातश्मश्रवो धीरास्तथान्ये वनवासिनः । अनन्ता अधना एव स्वाध्यायेन दिवं गताः ।।"}, {"c": "12.19", "n": "13", "i": 50607, "v": "उत्तरेण तु पन्थानमार्या विषयनिग्रहात् । अबुद्धिजं तमस्त्यक्त्वा लोकांस्त्यागवतां गताः ।।"}, {"c": "12.19", "n": "14", "i": 50608, "v": "दक्षिणेन तु पन्थानं यं भास्वन्तं प्रपश्यसि । एते क्रियावतां लोका ये श्मशानानि भेजिरे ।।"}, {"c": "12.19", "n": "15", "i": 50609, "v": "अनिर्देश्या गतिः सा तु यां प्रपश्यन्ति मोक्षिणः । तस्मात्त्यागः प्रधानेष्टः स तु दुःखः प्रवेदितुम् ।।"}, {"c": "12.19", "n": "16", "i": 50610, "v": "अनुसृत्य तु शास्त्राणि कवयः समवस्थिताः । अपीह स्यादपीह स्यात्सारासारदिदृक्षया ।।"}, {"c": "12.19", "n": "17", "i": 50611, "v": "वेदवादानतिक्रम्य शास्त्राण्यारण्यकानि च । विपाट्य कदलीस्कन्धं सारं ददृशिरे न ते ।।"}, {"c": "12.19", "n": "18", "i": 50612, "v": "अथैकान्तव्युदासेन शरीरे पञ्चभौतिके । इच्छाद्वेषसमायुक्तमात्मानं प्राहुरिङ्गितैः ।।"}, {"c": "12.19", "n": "19", "i": 50613, "v": "अग्राह्यश्चक्षुषा सोऽपि अनिर्देश्यं च तद्गिरा । कर्महेतुपुरस्कारं भूतेषु परिवर्तते ।।"}, {"c": "12.19", "n": "20", "i": 50614, "v": "कल्याणगोचरं कृत्वा मनस्तृष्णां निगृह्य च । कर्मसंततिमुत्सृज्य स्यान्निरालम्बनः सुखी ।।"}, {"c": "12.19", "n": "21", "i": 50615, "v": "अस्मिन्नेवं सूक्ष्मगम्ये मार्गे सद्भिर्निषेविते । कथमर्थमनर्थाढ्यमर्जुन त्वं प्रशंससि ।।"}, {"c": "12.19", "n": "22", "i": 50616, "v": "पूर्वशास्त्रविदो ह्येवं जनाः पश्यन्ति भारत । क्रियासु निरता नित्यं दाने यज्ञे च कर्मणि ।।"}, {"c": "12.19", "n": "23", "i": 50617, "v": "भवन्ति सुदुरावर्ता हेतुमन्तोऽपि पण्डिताः । दृढपूर्वश्रुता मूढा नैतदस्तीति वादिनः ।।"}, {"c": "12.19", "n": "24", "i": 50618, "v": "अमृतस्यावमन्तारो वक्तारो जनसंसदि । चरन्ति वसुधां कृत्स्नां वावदूका बहुश्रुताः ।।"}, {"c": "12.19", "n": "25", "i": 50619, "v": "यान्वयं नाभिजानीमः कस्ताञ्ज्ञातुमिहार्हति । एवं प्राज्ञान्सतश्चापि महतः शास्त्रवित्तमान् ।।"}, {"c": "12.19", "n": "26", "i": 50620, "v": "तपसा महदाप्नोति बुद्ध्या वै विन्दते महत् । त्यागेन सुखमाप्नोति सदा कौन्तेय धर्मवित् ।।"}, {"c": "12.20", "t": "वैशंपायन उवाच ।"}, {"c": "12.20", "n": "1", "i": 50621, "v": "तस्मिन्वाक्यान्तरे वक्ता देवस्थानो महातपाः । अभिनीततरं वाक्यमित्युवाच युधिष्ठिरम् ।।"}, {"c": "12.20", "n": "2", "i": 50622, "v": "यद्वचः फल्गुनेनोक्तं न ज्यायोऽस्ति धनादिति । अत्र ते वर्तयिष्यामि तदेकाग्रमनाः शृणु ।।"}, {"c": "12.20", "n": "3", "i": 50623, "v": "अजातशत्रो धर्मेण कृत्स्ना ते वसुधा जिता । तां जित्वा न वृथा राजंस्त्वं परित्यक्तुमर्हसि ।।"}, {"c": "12.20", "n": "4", "i": 50624, "v": "चतुष्पदी हि निःश्रेणी कर्मण्येषा प्रतिष्ठिता । तां क्रमेण महाबाहो यथावज्जय पार्थिव ।।"}, {"c": "12.20", "n": "5", "i": 50625, "v": "तस्मात्पार्थ महायज्ञैर्यजस्व बहुदक्षिणैः । स्वाध्याययज्ञा ऋषयो ज्ञानयज्ञास्तथापरे ।।"}, {"c": "12.20", "n": "6", "i": 50626, "v": "कर्मनिष्ठांस्तु बुध्येथास्तपोनिष्ठांश्च भारत । वैखानसानां राजेन्द्र वचनं श्रूयते यथा ।।"}, {"c": "12.20", "n": "7", "i": 50627, "v": "ईहते धनहेतोर्यस्तस्यानीहा गरीयसी । भूयान्दोषः प्रवर्धेत यस्तं धनमपाश्रयेत् ।।"}, {"c": "12.20", "n": "8", "i": 50628, "v": "कृच्छ्राच्च द्रव्यसंहारं कुर्वन्ति धनकारणात् । धनेन तृषितोऽबुद्ध्या भ्रूणहत्यां न बुध्यते ।।"}, {"c": "12.20", "n": "9", "i": 50629, "v": "अनर्हते यद्ददाति न ददाति यदर्हते । अनर्हार्हापरिज्ञानाद्दानधर्मोऽपि दुष्करः ।।"}, {"c": "12.20", "n": "10", "i": 50630, "v": "यज्ञाय सृष्टानि धनानि धात्रा; यष्टादिष्टः पुरुषो रक्षिता च । तस्मात्सर्वं यज्ञ एवोपयोज्यं; धनं ततोऽनन्तर एव कामः ।।"}, {"c": "12.20", "n": "11", "i": 50631, "v": "यज्ञैरिन्द्रो विविधैरन्नवद्भि;र्देवान्सर्वानभ्ययान्महौजाः । तेनेन्द्रत्वं प्राप्य विभ्राजतेऽसौ; तस्माद्यज्ञे सर्वमेवोपयोज्यम् ।।"}, {"c": "12.20", "n": "12", "i": 50632, "v": "महादेवः सर्वमेधे महात्मा; हुत्वात्मानं देवदेवो विभूतः । विश्वाँल्लोकान्व्याप्य विष्टभ्य कीर्त्या; विरोचते द्युतिमान्कृत्तिवासाः ।।"}, {"c": "12.20", "n": "13", "i": 50633, "v": "आविक्षितः पार्थिवो वै मरुत्तः; स्वृद्ध्या मर्त्यो योऽजयद्देवराजम् । यज्ञे यस्य श्रीः स्वयं संनिविष्टा; यस्मिन्भाण्डं काञ्चनं सर्वमासीत् ।।"}, {"c": "12.20", "n": "14", "i": 50634, "v": "हरिश्चन्द्रः पार्थिवेन्द्रः श्रुतस्ते; यज्ञैरिष्ट्वा पुण्यकृद्वीतशोकः । ऋद्ध्या शक्रं योऽजयन्मानुषः सं;स्तस्माद्यज्ञे सर्वमेवोपयोज्यम् ।।"}, {"c": "12.21", "t": "देवस्थान उवाच ।"}, {"c": "12.21", "n": "1", "i": 50635, "v": "अत्रैवोदाहरन्तीममितिहासं पुरातनम् । इन्द्रेण समये पृष्टो यदुवाच बृहस्पतिः ।।"}, {"c": "12.21", "n": "2", "i": 50636, "v": "संतोषो वै स्वर्गतमः संतोषः परमं सुखम् । तुष्टेर्न किंचित्परतः सुसम्यक्परितिष्ठति ।।"}, {"c": "12.21", "n": "3", "i": 50637, "v": "यदा संहरते कामान्कूर्मोऽङ्गानीव सर्वशः । तदात्मज्योतिरात्मैव स्वात्मनैव प्रसीदति ।।"}, {"c": "12.21", "n": "4", "i": 50638, "v": "न बिभेति यदा चायं यदा चास्मान्न बिभ्यति । कामद्वेषौ च जयति तदात्मानं प्रपश्यति ।।"}, {"c": "12.21", "n": "5", "i": 50639, "v": "यदासौ सर्वभूतानां न क्रुध्यति न दुष्यति । कर्मणा मनसा वाचा ब्रह्म संपद्यते तदा ।।"}, {"c": "12.21", "n": "6", "i": 50640, "v": "एवं कौन्तेय भूतानि तं तं धर्मं तथा तथा । तदा तदा प्रपश्यन्ति तस्माद्बुध्यस्व भारत ।।"}, {"c": "12.21", "n": "7", "i": 50641, "v": "अन्ये शमं प्रशंसन्ति व्यायाममपरे तथा । नैकं न चापरं केचिदुभयं च तथापरे ।।"}, {"c": "12.21", "n": "8", "i": 50642, "v": "यज्ञमेके प्रशंसन्ति संन्यासमपरे जनाः । दानमेके प्रशंसन्ति केचिदेव प्रतिग्रहम् । केचित्सर्वं परित्यज्य तूष्णीं ध्यायन्त आसते ।।"}, {"c": "12.21", "n": "9", "i": 50643, "v": "राज्यमेके प्रशंसन्ति सर्वेषां परिपालनम् । हत्वा भित्त्वा च छित्त्वा च केचिदेकान्तशीलिनः ।।"}, {"c": "12.21", "n": "10", "i": 50644, "v": "एतत्सर्वं समालोक्य बुधानामेष निश्चयः । अद्रोहेणैव भूतानां यो धर्मः स सतां मतः ।।"}, {"c": "12.21", "n": "11", "i": 50645, "v": "अद्रोहः सत्यवचनं संविभागो धृतिः क्षमा । प्रजनः स्वेषु दारेषु मार्दवं ह्रीरचापलम् ।।"}, {"c": "12.21", "n": "12", "i": 50646, "v": "धनं धर्मप्रधानेष्टं मनुः स्वायंभुवोऽब्रवीत् । तस्मादेवं प्रयत्नेन कौन्तेय परिपालय ।।"}, {"c": "12.21", "n": "13", "i": 50647, "v": "यो हि राज्ये स्थितः शश्वद्वशी तुल्यप्रियाप्रियः । क्षत्रियो यज्ञशिष्टाशी राजशास्त्रार्थतत्त्ववित् ।।"}, {"c": "12.21", "n": "14", "i": 50648, "v": "असाधुनिग्रहरतः साधूनां प्रग्रहे रतः । धर्मे वर्त्मनि संस्थाप्य प्रजा वर्तेत धर्मवित् ।।"}, {"c": "12.21", "n": "15", "i": 50649, "v": "पुत्रसंक्रामितश्रीस्तु वने वन्येन वर्तयन् । विधिना श्रामणेनैव कुर्यात्कालमतन्द्रितः ।।"}, {"c": "12.21", "n": "16", "i": 50650, "v": "य एवं वर्तते राजा राजधर्मविनिश्चितः । तस्यायं च परश्चैव लोकः स्यात्सफलो नृप । निर्वाणं तु सुदुष्पारं बहुविघ्नं च मे मतम् ।।"}, {"c": "12.21", "n": "17", "i": 50651, "v": "एवं धर्ममनुक्रान्ताः सत्यदानतपःपराः । आनृशंस्यगुणैर्युक्ताः कामक्रोधविवर्जिताः ।।"}, {"c": "12.21", "n": "18", "i": 50652, "v": "प्रजानां पालने युक्ता दममुत्तममास्थिताः । गोब्राह्मणार्थं युद्धेन संप्राप्ता गतिमुत्तमाम् ।।"}, {"c": "12.21", "n": "19", "i": 50653, "v": "एवं रुद्राः सवसवस्तथादित्याः परंतप । साध्या राजर्षिसंघाश्च धर्ममेतं समाश्रिताः । अप्रमत्तास्ततः स्वर्गं प्राप्ताः पुण्यैः स्वकर्मभिः ।।"}, {"c": "12.22", "t": "वैशंपायन उवाच ।"}, {"c": "12.22", "n": "1", "i": 50654, "v": "तस्मिन्वाक्यान्तरे वाक्यं पुनरेवार्जुनोऽब्रवीत् । विषण्णमनसं ज्येष्ठमिदं भ्रातरमीश्वरम् ।।"}, {"c": "12.22", "n": "2", "i": 50655, "v": "क्षत्रधर्मेण धर्मज्ञ प्राप्य राज्यमनुत्तमम् । जित्वा चारीन्नरश्रेष्ठ तप्यते किं भवान्भृशम् ।।"}, {"c": "12.22", "n": "3", "i": 50656, "v": "क्षत्रियाणां महाराज संग्रामे निधनं स्मृतम् । विशिष्टं बहुभिर्यज्ञैः क्षत्रधर्ममनुस्मर ।।"}, {"c": "12.22", "n": "4", "i": 50657, "v": "ब्राह्मणानां तपस्त्यागः प्रेत्यधर्मविधिः स्मृतः । क्षत्रियाणां च विहितं संग्रामे निधनं विभो ।।"}, {"c": "12.22", "n": "5", "i": 50658, "v": "क्षत्रधर्मो महारौद्रः शस्त्रनित्य इति स्मृतः । वधश्च भरतश्रेष्ठ काले शस्त्रेण संयुगे ।।"}, {"c": "12.22", "n": "6", "i": 50659, "v": "ब्राह्मणस्यापि चेद्राजन्क्षत्रधर्मेण तिष्ठतः । प्रशस्तं जीवितं लोके क्षत्रं हि ब्रह्मसंस्थितम् ।।"}, {"c": "12.22", "n": "7", "i": 50660, "v": "न त्यागो न पुनर्याच्ञा न तपो मनुजेश्वर । क्षत्रियस्य विधीयन्ते न परस्वोपजीवनम् ।।"}, {"c": "12.22", "n": "8", "i": 50661, "v": "स भवान्सर्वधर्मज्ञः सर्वात्मा भरतर्षभ । राजा मनीषी निपुणो लोके दृष्टपरावरः ।।"}, {"c": "12.22", "n": "9", "i": 50662, "v": "त्यक्त्वा संतापजं शोकं दंशितो भव कर्मणि । क्षत्रियस्य विशेषेण हृदयं वज्रसंहतम् ।।"}, {"c": "12.22", "n": "10", "i": 50663, "v": "जित्वारीन्क्षत्रधर्मेण प्राप्य राज्यमकण्टकम् । विजितात्मा मनुष्येन्द्र यज्ञदानपरो भव ।।"}, {"c": "12.22", "n": "11", "i": 50664, "v": "इन्द्रो वै ब्रह्मणः पुत्रः कर्मणा क्षत्रियोऽभवत् । ज्ञातीनां पापवृत्तीनां जघान नवतीर्नव ।।"}, {"c": "12.22", "n": "12", "i": 50665, "v": "तच्चास्य कर्म पूज्यं हि प्रशस्यं च विशां पते । तेन चेन्द्रत्वमापेदे देवानामिति नः श्रुतम् ।।"}, {"c": "12.22", "n": "13", "i": 50666, "v": "स त्वं यज्ञैर्महाराज यजस्व बहुदक्षिणैः । यथैवेन्द्रो मनुष्येन्द्र चिराय विगतज्वरः ।।"}, {"c": "12.22", "n": "14", "i": 50667, "v": "मा त्वमेवंगते किंचित्क्षत्रियर्षभ शोचिथाः । गतास्ते क्षत्रधर्मेण शस्त्रपूताः परां गतिम् ।।"}, {"c": "12.22", "n": "15", "i": 50668, "v": "भवितव्यं तथा तच्च यद्वृत्तं भरतर्षभ । दिष्टं हि राजशार्दूल न शक्यमतिवर्तितुम् ।।"}, {"c": "12.23", "t": "वैशंपायन उवाच ।"}, {"c": "12.23", "n": "1", "i": 50669, "v": "एवमुक्तस्तु कौन्तेयो गुडाकेशेन भारत । नोवाच किंचित्कौरव्यस्ततो द्वैपायनोऽब्रवीत् ।।"}, {"c": "12.23", "n": "2", "i": 50670, "v": "बीभत्सोर्वचनं सम्यक्सत्यमेतद्युधिष्ठिर । शास्त्रदृष्टः परो धर्मः स्मृतो गार्हस्थ्य आश्रमः ।।"}, {"c": "12.23", "n": "3", "i": 50671, "v": "स्वधर्मं चर धर्मज्ञ यथाशास्त्रं यथाविधि । न हि गार्हस्थ्यमुत्सृज्य तवारण्यं विधीयते ।।"}, {"c": "12.23", "n": "4", "i": 50672, "v": "गृहस्थं हि सदा देवाः पितर ऋषयस्तथा । भृत्याश्चैवोपजीवन्ति तान्भजस्व महीपते ।।"}, {"c": "12.23", "n": "5", "i": 50673, "v": "वयांसि पशवश्चैव भूतानि च महीपते । गृहस्थैरेव धार्यन्ते तस्माज्ज्येष्ठाश्रमो गृही ।।"}, {"c": "12.23", "n": "6", "i": 50674, "v": "सोऽयं चतुर्णामेतेषामाश्रमाणां दुराचरः । तं चराविमनाः पार्थ दुश्चरं दुर्बलेन्द्रियैः ।।"}, {"c": "12.23", "n": "7", "i": 50675, "v": "वेदज्ञानं च ते कृत्स्नं तपश्च चरितं महत् । पितृपैतामहे राज्ये धुरमुद्वोढुमर्हसि ।।"}, {"c": "12.23", "n": "8", "i": 50676, "v": "तपो यज्ञस्तथा विद्या भैक्षमिन्द्रियनिग्रहः । ध्यानमेकान्तशीलत्वं तुष्टिर्दानं च शक्तितः ।।"}, {"c": "12.23", "n": "9", "i": 50677, "v": "ब्राह्मणानां महाराज चेष्टाः संसिद्धिकारिकाः । क्षत्रियाणां च वक्ष्यामि तवापि विदितं पुनः ।।"}, {"c": "12.23", "n": "10", "i": 50678, "v": "यज्ञो विद्या समुत्थानमसंतोषः श्रियं प्रति । दण्डधारणमत्युग्रं प्रजानां परिपालनम् ।।"}, {"c": "12.23", "n": "11", "i": 50679, "v": "वेदज्ञानं तथा कृत्स्नं तपः सुचरितं तथा । द्रविणोपार्जनं भूरि पात्रेषु प्रतिपादनम् ।।"}, {"c": "12.23", "n": "12", "i": 50680, "v": "एतानि राज्ञां कर्माणि सुकृतानि विशां पते । इमं लोकममुं लोकं साधयन्तीति नः श्रुतम् ।।"}, {"c": "12.23", "n": "13", "i": 50681, "v": "तेषां ज्यायस्तु कौन्तेय दण्डधारणमुच्यते । बलं हि क्षत्रिये नित्यं बले दण्डः समाहितः ।।"}, {"c": "12.23", "n": "14", "i": 50682, "v": "एताश्चेष्टाः क्षत्रियाणां राजन्संसिद्धिकारिकाः । अपि गाथामिमां चापि बृहस्पतिरभाषत ।।"}, {"c": "12.23", "n": "15", "i": 50683, "v": "भूमिरेतौ निगिरति सर्पो बिलशयानिव । राजानं चाविरोद्धारं ब्राह्मणं चाप्रवासिनम् ।।"}, {"c": "12.23", "n": "16", "i": 50684, "v": "सुद्युम्नश्चापि राजर्षिः श्रूयते दण्डधारणात् । प्राप्तवान्परमां सिद्धिं दक्षः प्राचेतसो यथा ।।"}, {"c": "12.24", "t": "युधिष्ठिर उवाच ।"}, {"c": "12.24", "n": "1", "i": 50685, "v": "भगवन्कर्मणा केन सुद्युम्नो वसुधाधिपः । संसिद्धिं परमां प्राप्तः श्रोतुमिच्छामि तं नृपम् ।।"}, {"c": "12.24", "t": "व्यास उवाच ।"}, {"c": "12.24", "n": "2", "i": 50686, "v": "अत्राप्युदाहरन्तीममितिहासं पुरातनम् । शङ्खश्च लिखितश्चास्तां भ्रातरौ संयतव्रतौ ।।"}, {"c": "12.24", "n": "3", "i": 50687, "v": "तयोरावसथावास्तां रमणीयौ पृथक्पृथक् । नित्यपुष्पफलैर्वृक्षैरुपेतौ बाहुदामनु ।।"}, {"c": "12.24", "n": "4", "i": 50688, "v": "ततः कदाचिल्लिखितः शङ्खस्याश्रममागमत् । यदृच्छयापि शङ्खोऽथ निष्क्रान्तोऽभवदाश्रमात् ।।"}, {"c": "12.24", "n": "5", "i": 50689, "v": "सोऽभिगम्याश्रमं भ्रातुः शङ्खस्य लिखितस्तदा । फलानि शातयामास सम्यक्परिणतान्युत ।।"}, {"c": "12.24", "n": "6", "i": 50690, "v": "तान्युपादाय विस्रब्धो भक्षयामास स द्विजः । तस्मिंश्च भक्षयत्येव शङ्खोऽप्याश्रममागमत् ।।"}, {"c": "12.24", "n": "7", "i": 50691, "v": "भक्षयन्तं तु तं दृष्ट्वा शङ्खो भ्रातरमब्रवीत् । कुतः फलान्यवाप्तानि हेतुना केन खादसि ।।"}, {"c": "12.24", "n": "8", "i": 50692, "v": "सोऽब्रवीद्भ्रातरं ज्येष्ठमुपस्पृश्याभिवाद्य च । इत एव गृहीतानि मयेति प्रहसन्निव ।।"}, {"c": "12.24", "n": "9", "i": 50693, "v": "तमब्रवीत्तदा शङ्खस्तीव्रकोपसमन्वितः । स्तेयं त्वया कृतमिदं फलान्याददता स्वयम् । गच्छ राजानमासाद्य स्वकर्म प्रथयस्व वै ।।"}, {"c": "12.24", "n": "10", "i": 50694, "v": "अदत्तादानमेवेदं कृतं पार्थिवसत्तम । स्तेनं मां त्वं विदित्वा च स्वधर्ममनुपालय । शीघ्रं धारय चौरस्य मम दण्डं नराधिप ।।"}, {"c": "12.24", "n": "11", "i": 50695, "v": "इत्युक्तस्तस्य वचनात्सुद्युम्नं वसुधाधिपम् । अभ्यगच्छन्महाबाहो लिखितः संशितव्रतः ।।"}, {"c": "12.24", "n": "12", "i": 50696, "v": "सुद्युम्नस्त्वन्तपालेभ्यः श्रुत्वा लिखितमागतम् । अभ्यगच्छत्सहामात्यः पद्भ्यामेव नरेश्वरः ।।"}, {"c": "12.24", "n": "13", "i": 50697, "v": "तमब्रवीत्समागत्य स राजा ब्रह्मवित्तमम् । किमागमनमाचक्ष्व भगवन्कृतमेव तत् ।।"}, {"c": "12.24", "n": "14", "i": 50698, "v": "एवमुक्तः स विप्रर्षिः सुद्युम्नमिदमब्रवीत् । प्रतिश्रौषि करिष्येति श्रुत्वा तत्कर्तुमर्हसि ।।"}, {"c": "12.24", "n": "15", "i": 50699, "v": "अनिसृष्टानि गुरुणा फलानि पुरुषर्षभ । भक्षितानि मया राजंस्तत्र मां शाधि माचिरम् ।।"}, {"c": "12.24", "t": "सुद्युम्न उवाच ।"}, {"c": "12.24", "n": "16", "i": 50700, "v": "प्रमाणं चेन्मतो राजा भवतो दण्डधारणे । अनुज्ञायामपि तथा हेतुः स्याद्ब्राह्मणर्षभ ।।"}, {"c": "12.24", "n": "17", "i": 50701, "v": "स भवानभ्यनुज्ञातः शुचिकर्मा महाव्रतः । ब्रूहि कामानतोऽन्यांस्त्वं करिष्यामि हि ते वचः ।।"}, {"c": "12.24", "t": "व्यास उवाच ।"}, {"c": "12.24", "n": "18", "i": 50702, "v": "छन्द्यमानोऽपि ब्रह्मर्षिः पार्थिवेन महात्मना । नान्यं वै वरयामास तस्माद्दण्डादृते वरम् ।।"}, {"c": "12.24", "n": "19", "i": 50703, "v": "ततः स पृथिवीपालो लिखितस्य महात्मनः । करौ प्रच्छेदयामास धृतदण्डो जगाम सः ।।"}, {"c": "12.24", "n": "20", "i": 50704, "v": "स गत्वा भ्रातरं शङ्खमार्तरूपोऽब्रवीदिदम् । धृतदण्डस्य दुर्भुद्धेर्भगवन्क्षन्तुमर्हसि ।।"}, {"c": "12.24", "t": "शङ्ख उवाच ।"}, {"c": "12.24", "n": "21", "i": 50705, "v": "न कुप्ये तव धर्मज्ञ न च दूषयसे मम । धर्मस्तु ते व्यतिक्रान्तस्ततस्ते निष्कृतिः कृता ।।"}, {"c": "12.24", "n": "22", "i": 50706, "v": "स गत्वा बाहुदां शीघ्रं तर्पयस्व यथाविधि । देवान्पितॄनृषींश्चैव मा चाधर्मे मनः कृथाः ।।"}, {"c": "12.24", "t": "व्यास उवाच ।"}, {"c": "12.24", "n": "23", "i": 50707, "v": "तस्य तद्वचनं श्रुत्वा शङ्खस्य लिखितस्तदा । अवगाह्यापगां पुण्यामुदकार्थं प्रचक्रमे ।।"}, {"c": "12.24", "n": "24", "i": 50708, "v": "प्रादुरास्तां ततस्तस्य करौ जलजसंनिभौ । ततः स विस्मितो भ्रातुर्दर्शयामास तौ करौ ।।"}, {"c": "12.24", "n": "25", "i": 50709, "v": "ततस्तमब्रवीच्छङ्खस्तपसेदं कृतं मया । मा च तेऽत्र विशङ्का भूद्दैवमेव विधीयते ।।"}, {"c": "12.24", "t": "लिखित उवाच ।"}, {"c": "12.24", "n": "26", "i": 50710, "v": "किं नु नाहं त्वया पूतः पूर्वमेव महाद्युते । यस्य ते तपसो वीर्यमीदृशं द्विजसत्तम ।।"}, {"c": "12.24", "t": "शङ्ख उवाच ।"}, {"c": "12.24", "n": "27", "i": 50711, "v": "एवमेतन्मया कार्यं नाहं दण्डधरस्तव । स च पूतो नरपतिस्त्वं चापि पितृभिः सह ।।"}, {"c": "12.24", "t": "व्यास उवाच ।"}, {"c": "12.24", "n": "28", "i": 50712, "v": "स राजा पाण्डवश्रेष्ठ श्रेष्ठो वै तेन कर्मणा । प्राप्तवान्परमां सिद्धिं दक्षः प्राचेतसो यथा ।।"}, {"c": "12.24", "n": "29", "i": 50713, "v": "एष धर्मः क्षत्रियाणां प्रजानां परिपालनम् । उत्पथेऽस्मिन्महाराज मा च शोके मनः कृथाः ।।"}, {"c": "12.24", "n": "30", "i": 50714, "v": "भ्रातुरस्य हितं वाक्यं शृणु धर्मज्ञसत्तम । दण्ड एव हि राजेन्द्र क्षत्रधर्मो न मुण्डनम् ।।"}, {"c": "12.25", "t": "वैशंपायन उवाच ।"}, {"c": "12.25", "n": "1", "i": 50715, "v": "पुनरेव महर्षिस्तं कृष्णद्वैपायनोऽब्रवीत् । अजातशत्रुं कौन्तेयमिदं वचनमर्थवत् ।।"}, {"c": "12.25", "n": "2", "i": 50716, "v": "अरण्ये वसतां तात भ्रातॄणां ते तपस्विनाम् । मनोरथा महाराज ये तत्रासन्युधिष्ठिर ।।"}, {"c": "12.25", "n": "3", "i": 50717, "v": "तानिमे भरतश्रेष्ठ प्राप्नुवन्तु महारथाः । प्रशाधि पृथिवीं पार्थ ययातिरिव नाहुषः ।।"}, {"c": "12.25", "n": "4", "i": 50718, "v": "अरण्ये दुःखवसतिरनुभूता तपस्विभिः । दुःखस्यान्ते नरव्याघ्राः सुखं त्वनुभवन्त्विमे ।।"}, {"c": "12.25", "n": "5", "i": 50719, "v": "धर्ममर्थं च कामं च भ्रातृभिः सह भारत । अनुभूय ततः पश्चात्प्रस्थातासि विशां पते ।।"}, {"c": "12.25", "n": "6", "i": 50720, "v": "अतिथीनां च पितॄणां देवतानां च भारत । आनृण्यं गच्छ कौन्तेय ततः स्वर्गं गमिष्यसि ।।"}, {"c": "12.25", "n": "7", "i": 50721, "v": "सर्वमेधाश्वमेधाभ्यां यजस्व कुरुनन्दन । ततः पश्चान्महाराज गमिष्यसि परां गतिम् ।।"}, {"c": "12.25", "n": "8", "i": 50722, "v": "भ्रातॄंश्च सर्वान्क्रतुभिः संयोज्य बहुदक्षिणैः । संप्राप्तः कीर्तिमतुलां पाण्डवेय भविष्यसि ।।"}, {"c": "12.25", "n": "9", "i": 50723, "v": "विद्म ते पुरुषव्याघ्र वचनं कुरुनन्दन । शृणु मच्च यथा कुर्वन्धर्मान्न च्यवते नृपः ।।"}, {"c": "12.25", "n": "10", "i": 50724, "v": "आददानस्य च धनं निग्रहं च युधिष्ठिर । समानं धर्मकुशलाः स्थापयन्ति नरेश्वर ।।"}, {"c": "12.25", "n": "11", "i": 50725, "v": "देशकालप्रतीक्षे यो दस्योर्दर्शयते नृपः । शास्त्रजां बुद्धिमास्थाय नैनसा स हि युज्यते ।।"}, {"c": "12.25", "n": "12", "i": 50726, "v": "आदाय बलिषड्भागं यो राष्ट्रं नाभिरक्षति । प्रतिगृह्णाति तत्पापं चतुर्थांशेन पार्थिवः ।।"}, {"c": "12.25", "n": "13", "i": 50727, "v": "निबोध च यथातिष्ठन्धर्मान्न च्यवते नृपः । निग्रहाद्धर्मशास्त्राणामनुरुध्यन्नपेतभीः । कामक्रोधावनादृत्य पितेव समदर्शनः ।।"}, {"c": "12.25", "n": "14", "i": 50728, "v": "दैवेनोपहते राजा कर्मकाले महाद्युते । प्रमादयति तत्कर्म न तत्राहुरतिक्रमम् ।।"}, {"c": "12.25", "n": "15", "i": 50729, "v": "तरसा बुद्धिपूर्वं वा निग्राह्या एव शत्रवः । पापैः सह न संदध्याद्राष्ट्रं पण्यं न कारयेत् ।।"}, {"c": "12.25", "n": "16", "i": 50730, "v": "शूराश्चार्याश्च सत्कार्या विद्वांसश्च युधिष्ठिर । गोमतो धनिनश्चैव परिपाल्या विशेषतः ।।"}, {"c": "12.25", "n": "17", "i": 50731, "v": "व्यवहारेषु धर्म्येषु नियोज्याश्च बहुश्रुताः । गुणयुक्तेऽपि नैकस्मिन्विश्वस्याच्च विचक्षणः ।।"}, {"c": "12.25", "n": "18", "i": 50732, "v": "अरक्षिता दुर्विनीतो मानी स्तब्धोऽभ्यसूयकः । एनसा युज्यते राजा दुर्दान्त इति चोच्यते ।।"}, {"c": "12.25", "n": "19", "i": 50733, "v": "येऽरक्ष्यमाणा हीयन्ते दैवेनोपहते नृपे । तस्करैश्चापि हन्यन्ते सर्वं तद्राजकिल्बिषम् ।।"}, {"c": "12.25", "n": "20", "i": 50734, "v": "सुमन्त्रिते सुनीते च विधिवच्चोपपादिते । पौरुषे कर्मणि कृते नास्त्यधर्मो युधिष्ठिर ।।"}, {"c": "12.25", "n": "21", "i": 50735, "v": "विपद्यन्ते समारम्भाः सिध्यन्त्यपि च दैवतः । कृते पुरुषकारे तु नैनः स्पृशति पार्थिवम् ।।"}, {"c": "12.25", "n": "22", "i": 50736, "v": "अत्र ते राजशार्दूल वर्तयिष्ये कथामिमाम् । यद्वृत्तं पूर्वराजर्षेर्हयग्रीवस्य पार्थिव ।।"}, {"c": "12.25", "n": "23", "i": 50737, "v": "शत्रून्हत्वा हतस्याजौ शूरस्याक्लिष्टकर्मणः । असहायस्य धीरस्य निर्जितस्य युधिष्ठिर ।।"}, {"c": "12.25", "n": "24", "i": 50738, "v": "यत्कर्म वै निग्रहे शात्रवाणां; योगश्चाग्र्यः पालने मानवानाम् । कृत्वा कर्म प्राप्य कीर्तिं सुयुद्धे; वाजिग्रीवो मोदते देवलोके ।।"}, {"c": "12.25", "n": "25", "i": 50739, "v": "संत्यक्तात्मा समरेष्वाततायी; शस्त्रैश्छिन्नो दस्युभिरर्द्यमानः । अश्वग्रीवः कर्मशीलो महात्मा; संसिद्धात्मा मोदते देवलोके ।।"}, {"c": "12.25", "n": "26", "i": 50740, "v": "धनुर्यूपो रशना ज्या शरः स्रु;क्स्रुवः खड्गो रुधिरं यत्र चाज्यम् । रथो वेदी कामगो युद्धमग्नि;श्चातुर्होत्रं चतुरो वाजिमुख्याः ।।"}, {"c": "12.25", "n": "27", "i": 50741, "v": "हुत्वा तस्मिन्यज्ञवह्नावथारी;न्पापान्मुक्तो राजसिंहस्तरस्वी । प्राणान्हुत्वा चावभृथे रणे स; वाजिग्रीवो मोदते देवलोके ।।"}, {"c": "12.25", "n": "28", "i": 50742, "v": "राष्ट्रं रक्षन्बुद्धिपूर्वं नयेन; संत्यक्तात्मा यज्ञशीलो महात्मा । सर्वाँल्लोकान्व्याप्य कीर्त्या मनस्वी; वाजिग्रीवो मोदते देवलोके ।।"}, {"c": "12.25", "n": "29", "i": 50743, "v": "दैवीं सिद्धिं मानुषीं दण्डनीतिं; योगन्यायैः पालयित्वा महीं च । तस्माद्राजा धर्मशीलो महात्मा; हयग्रीवो मोदते स्वर्गलोके ।।"}, {"c": "12.25", "n": "30", "i": 50744, "v": "विद्वांस्त्यागी श्रद्दधानः कृतज्ञ;स्त्यक्त्वा लोकं मानुषं कर्म कृत्वा । मेधाविनां विदुषां संमतानां; तनुत्यजां लोकमाक्रम्य राजा ।।"}, {"c": "12.25", "n": "31", "i": 50745, "v": "सम्यग्वेदान्प्राप्य शास्त्राण्यधीत्य; सम्यग्राष्ट्रं पालयित्वा महात्मा । चातुर्वर्ण्यं स्थापयित्वा स्वधर्मे; वाजिग्रीवो मोदते देवलोके ।।"}, {"c": "12.25", "n": "32", "i": 50746, "v": "जित्वा संग्रामान्पालयित्वा प्रजाश्च; सोमं पीत्वा तर्पयित्वा द्विजाग्र्यान् । युक्त्या दण्डं धारयित्वा प्रजानां; युद्धे क्षीणो मोदते देवलोके ।।"}, {"c": "12.25", "n": "33", "i": 50747, "v": "वृत्तं यस्य श्लाघनीयं मनुष्याः; सन्तो विद्वांसश्चार्हयन्त्यर्हणीयाः । स्वर्गं जित्वा वीरलोकांश्च गत्वा; सिद्धिं प्राप्तः पुण्यकीर्तिर्महात्मा ।।"}, {"c": "12.26", "t": "वैशंपायन उवाच ।"}, {"c": "12.26", "n": "1", "i": 50748, "v": "द्वैपायनवचः श्रुत्वा कुपिते च धनंजये । व्यासमामन्त्र्य कौन्तेयः प्रत्युवाच युधिष्ठिरः ।।"}, {"c": "12.26", "n": "2", "i": 50749, "v": "न पार्थिवमिदं राज्यं न च भोगाः पृथग्विधाः । प्रीणयन्ति मनो मेऽद्य शोको मां नर्दयत्ययम् ।।"}, {"c": "12.26", "n": "3", "i": 50750, "v": "श्रुत्वा च वीरहीनानामपुत्राणां च योषिताम् । परिदेवयमानानां शान्तिं नोपलभे मुने ।।"}, {"c": "12.26", "n": "4", "i": 50751, "v": "इत्युक्तः प्रत्युवाचेदं व्यासो योगविदां वरः । युधिष्ठिरं महाप्राज्ञं धर्मज्ञो वेदपारगः ।।"}, {"c": "12.26", "n": "5", "i": 50752, "v": "न कर्मणा लभ्यते चिन्तया वा; नाप्यस्य दाता पुरुषस्य कश्चित् । पर्याययोगाद्विहितं विधात्रा; कालेन सर्वं लभते मनुष्यः ।।"}, {"c": "12.26", "n": "6", "i": 50753, "v": "न बुद्धिशास्त्राध्ययनेन शक्यं; प्राप्तुं विशेषैर्मनुजैरकाले । मूर्खोऽपि प्राप्नोति कदाचिदर्था;न्कालो हि कार्यं प्रति निर्विशेषः ।।"}, {"c": "12.26", "n": "7", "i": 50754, "v": "नाभूतिकाले च फलं ददाति; शिल्पं न मन्त्राश्च तथौषधानि । तान्येव कालेन समाहितानि; सिध्यन्ति चेध्यन्ति च भूतिकाले ।।"}, {"c": "12.26", "n": "8", "i": 50755, "v": "कालेन शीघ्राः प्रविवान्ति वाताः; कालेन वृष्टिर्जलदानुपैति । कालेन पद्मोत्पलवज्जलं च; कालेन पुष्यन्ति नगा वनेषु ।।"}, {"c": "12.26", "n": "9", "i": 50756, "v": "कालेन कृष्णाश्च सिताश्च रात्र्यः; कालेन चन्द्रः परिपूर्णबिम्बः । नाकालतः पुष्पफलं नगानां; नाकालवेगाः सरितो वहन्ति ।।"}, {"c": "12.26", "n": "10", "i": 50757, "v": "नाकालमत्ताः खगपन्नगाश्च; मृगद्विपाः शैलमहाग्रहाश्च । नाकालतः स्त्रीषु भवन्ति गर्भा; नायान्त्यकाले शिशिरोष्णवर्षाः ।।"}, {"c": "12.26", "n": "11", "i": 50758, "v": "नाकालतो म्रियते जायते वा; नाकालतो व्याहरते च बालः । नाकालतो यौवनमभ्युपैति; नाकालतो रोहति बीजमुप्तम् ।।"}, {"c": "12.26", "n": "12", "i": 50759, "v": "नाकालतो भानुरुपैति योगं; नाकालतोऽस्तं गिरिमभ्युपैति । नाकालतो वर्धते हीयते च; चन्द्रः समुद्रश्च महोर्मिमाली ।।"}, {"c": "12.26", "n": "13", "i": 50760, "v": "अत्राप्युदाहरन्तीममितिहासं पुरातनम् । गीतं राज्ञा सेनजिता दुःखार्तेन युधिष्ठिर ।।"}, {"c": "12.26", "n": "14", "i": 50761, "v": "सर्वानेवैष पर्यायो मर्त्यान्स्पृशति दुस्तरः । कालेन परिपक्वा हि म्रियन्ते सर्वमानवाः ।।"}, {"c": "12.26", "n": "15", "i": 50762, "v": "घ्नन्ति चान्यान्नरा राजंस्तानप्यन्ये नरास्तथा । संज्ञैषा लौकिकी राजन्न हिनस्ति न हन्यते ।।"}, {"c": "12.26", "n": "16", "i": 50763, "v": "हन्तीति मन्यते कश्चिन्न हन्तीत्यपि चापरे । स्वभावतस्तु नियतौ भूतानां प्रभवाप्ययौ ।।"}, {"c": "12.26", "n": "17", "i": 50764, "v": "नष्टे धने वा दारे वा पुत्रे पितरि वा मृते । अहो कष्टमिति ध्यायञ्शोकस्यापचितिं चरेत् ।।"}, {"c": "12.26", "n": "18", "i": 50765, "v": "स किं शोचसि मूढः सञ्शोच्यः किमनुशोचसि । पश्य दुःखेषु दुःखानि भयेषु च भयान्यपि ।।"}, {"c": "12.26", "n": "19", "i": 50766, "v": "आत्मापि चायं न मम सर्वापि पृथिवी मम । यथा मम तथान्येषामिति पश्यन्न मुह्यति ।।"}, {"c": "12.26", "n": "20", "i": 50767, "v": "शोकस्थानसहस्राणि हर्षस्थानशतानि च । दिवसे दिवसे मूढमाविशन्ति न पण्डितम् ।।"}, {"c": "12.26", "n": "21", "i": 50768, "v": "एवमेतानि कालेन प्रियद्वेष्याणि भागशः । जीवेषु परिवर्तन्ते दुःखानि च सुखानि च ।।"}, {"c": "12.26", "n": "22", "i": 50769, "v": "दुःखमेवास्ति न सुखं तस्मात्तदुपलभ्यते । तृष्णार्तिप्रभवं दुःखं दुःखार्तिप्रभवं सुखम् ।।"}, {"c": "12.26", "n": "23", "i": 50770, "v": "सुखस्यानन्तरं दुःखं दुःखस्यानन्तरं सुखम् । न नित्यं लभते दुःखं न नित्यं लभते सुखम् ।।"}, {"c": "12.26", "n": "24", "i": 50771, "v": "सुखमन्ते हि दुःखानां दुःखमन्ते सुखस्य च । तस्मादेतद्द्वयं जह्याद्य इच्छेच्छाश्वतं सुखम् ।।"}, {"c": "12.26", "n": "25", "i": 50772, "v": "यन्निमित्तं भवेच्छोकस्तापो वा दुःखमूर्छितः । आयासो वापि यन्मूलस्तदेकाङ्गमपि त्यजेत् ।।"}, {"c": "12.26", "n": "26", "i": 50773, "v": "सुखं वा यदि वा दुःखं प्रियं वा यदि वाप्रियम् । प्राप्तं प्राप्तमुपासीत हृदयेनापराजितः ।।"}, {"c": "12.26", "n": "27", "i": 50774, "v": "ईषदप्यङ्ग दाराणां पुत्राणां वा चराप्रियम् । ततो ज्ञास्यसि कः कस्य केन वा कथमेव वा ।।"}, {"c": "12.26", "n": "28", "i": 50775, "v": "ये च मूढतमा लोके ये च बुद्धेः परं गताः । त एव सुखमेधन्ते मध्यः क्लेशेन युज्यते ।।"}, {"c": "12.26", "n": "29", "i": 50776, "v": "इत्यब्रवीन्महाप्राज्ञो युधिष्ठिर स सेनजित् । परावरज्ञो लोकस्य धर्मवित्सुखदुःखवित् ।।"}, {"c": "12.26", "n": "30", "i": 50777, "v": "सुखी परस्य यो दुःखे न जातु स सुखी भवेत् । दुःखानां हि क्षयो नास्ति जायते ह्यपरात्परम् ।।"}, {"c": "12.26", "n": "31", "i": 50778, "v": "सुखं च दुःखं च भवाभवौ च; लाभालाभौ मरणं जीवितं च । पर्यायशः सर्वमिह स्पृशन्ति; तस्माद्धीरो नैव हृष्येन्न कुप्येत् ।।"}, {"c": "12.26", "n": "32", "i": 50779, "v": "दीक्षां यज्ञे पालनं युद्धमाहु;र्योगं राष्ट्रे दण्डनीत्या च सम्यक् । वित्तत्यागं दक्षिणानां च यज्ञे; सम्यग्ज्ञानं पावनानीति विद्यात् ।।"}, {"c": "12.26", "n": "33", "i": 50780, "v": "रक्षन्राष्ट्रं बुद्धिपूर्वं नयेन; संत्यक्तात्मा यज्ञशीलो महात्मा । सर्वाँल्लोकान्धर्ममूर्त्या चरंश्चा;प्यूर्ध्वं देहान्मोदते देवलोके ।।"}, {"c": "12.26", "n": "34", "i": 50781, "v": "जित्वा संग्रामान्पालयित्वा च राष्ट्रं; सोमं पीत्वा वर्धयित्वा प्रजाश्च । युक्त्या दण्डं धारयित्वा प्रजानां; युद्धे क्षीणो मोदते देवलोके ।।"}, {"c": "12.26", "n": "35", "i": 50782, "v": "सम्यग्वेदान्प्राप्य शास्त्राण्यधीत्य; सम्यग्राष्ट्रं पालयित्वा च राजा । चातुर्वर्ण्यं स्थापयित्वा स्वधर्मे; पूतात्मा वै मोदते देवलोके ।।"}, {"c": "12.26", "n": "36", "i": 50783, "v": "यस्य वृत्तं नमस्यन्ति स्वर्गस्थस्यापि मानवाः । पौरजानपदामात्याः स राजा राजसत्तमः ।।"}, {"c": "12.27", "t": "युधिष्ठिर उवाच ।"}, {"c": "12.27", "n": "1", "i": 50784, "v": "अभिमन्यौ हते बाले द्रौपद्यास्तनयेषु च । धृष्टद्युम्ने विराटे च द्रुपदे च महीपतौ ।।"}, {"c": "12.27", "n": "2", "i": 50785, "v": "वसुषेणे च धर्मज्ञे धृष्टकेतौ च पार्थिवे । तथान्येषु नरेन्द्रेषु नानादेश्येषु संयुगे ।।"}, {"c": "12.27", "n": "3", "i": 50786, "v": "न विमुञ्चति मां शोको ज्ञातिघातिनमातुरम् । राज्यकामुकमत्युग्रं स्ववंशोच्छेदकारकम् ।।"}, {"c": "12.27", "n": "4", "i": 50787, "v": "यस्याङ्के क्रीडमानेन मया वै परिवर्तितम् । स मया राज्यलुब्धेन गाङ्गेयो विनिपातितः ।।"}, {"c": "12.27", "n": "5", "i": 50788, "v": "यदा ह्येनं विघूर्णन्तमपश्यं पार्थसायकैः । कम्पमानं यथा वज्रैः प्रेक्षमाणं शिखण्डिनम् ।।"}, {"c": "12.27", "n": "6", "i": 50789, "v": "जीर्णं सिंहमिव प्रांशुं नरसिंहं पितामहम् । कीर्यमाणं शरैस्तीक्ष्णैर्दृष्ट्वा मे व्यथितं मनः ।।"}, {"c": "12.27", "n": "7", "i": 50790, "v": "प्राङ्मुखं सीदमानं च रथादपच्युतं शरैः । घूर्णमानं यथा शैलं तदा मे कश्मलोऽभवत् ।।"}, {"c": "12.27", "n": "8", "i": 50791, "v": "यः स बाणधनुष्पाणिर्योधयामास भार्गवम् । बहून्यहानि कौरव्यः कुरुक्षेत्रे महामृधे ।।"}, {"c": "12.27", "n": "9", "i": 50792, "v": "समेतं पार्थिवं क्षत्रं वाराणस्यां नदीसुतः । कन्यार्थमाह्वयद्वीरो रथेनैकेन संयुगे ।।"}, {"c": "12.27", "n": "10", "i": 50793, "v": "येन चोग्रायुधो राजा चक्रवर्ती दुरासदः । दग्धः शस्त्रप्रतापेन स मया युधि घातितः ।।"}, {"c": "12.27", "n": "11", "i": 50794, "v": "स्वयं मृत्युं रक्षमाणः पाञ्चाल्यं यः शिखण्डिनम् । न बाणैः पातयामास सोऽर्जुनेन निपातितः ।।"}, {"c": "12.27", "n": "12", "i": 50795, "v": "यदैनं पतितं भूमावपश्यं रुधिरोक्षितम् । तदैवाविशदत्युग्रो ज्वरो मे मुनिसत्तम । येन संवर्धिता बाला येन स्म परिरक्षिताः ।।"}, {"c": "12.27", "n": "13", "i": 50796, "v": "स मया राज्यलुब्धेन पापेन गुरुघातिना । अल्पकालस्य राज्यस्य कृते मूढेन घातितः ।।"}, {"c": "12.27", "n": "14", "i": 50797, "v": "आचार्यश्च महेष्वासः सर्वपार्थिवपूजितः । अभिगम्य रणे मिथ्या पापेनोक्तः सुतं प्रति ।।"}, {"c": "12.27", "n": "15", "i": 50798, "v": "तन्मे दहति गात्राणि यन्मां गुरुरभाषत । सत्यवाक्यो हि राजंस्त्वं यदि जीवति मे सुतः । सत्यं मा मर्शयन्विप्रो मयि तत्परिपृष्टवान् ।।"}, {"c": "12.27", "n": "16", "i": 50799, "v": "कुञ्जरं चान्तरं कृत्वा मिथ्योपचरितं मया । सुभृशं राज्यलुब्धेन पापेन गुरुघातिना ।।"}, {"c": "12.27", "n": "17", "i": 50800, "v": "सत्यकञ्चुकमास्थाय मयोक्तो गुरुराहवे । अश्वत्थामा हत इति कुञ्जरे विनिपातिते । कान्नु लोकान्गमिष्यामि कृत्वा तत्कर्म दारुणम् ।।"}, {"c": "12.27", "n": "18", "i": 50801, "v": "अघातयं च यत्कर्णं समरेष्वपलायिनम् । ज्येष्ठं भ्रातरमत्युग्रं को मत्तः पापकृत्तमः ।।"}, {"c": "12.27", "n": "19", "i": 50802, "v": "अभिमन्युं च यद्बालं जातं सिंहमिवाद्रिषु । प्रावेशयमहं लुब्धो वाहिनीं द्रोणपालिताम् ।।"}, {"c": "12.27", "n": "20", "i": 50803, "v": "तदाप्रभृति बीभत्सुं न शक्नोमि निरीक्षितुम् । कृष्णं च पुण्डरीकाक्षं किल्बिषी भ्रूणहा यथा ।।"}, {"c": "12.27", "n": "21", "i": 50804, "v": "द्रौपदीं चाप्यदुःखार्हां पञ्चपुत्रविनाकृताम् । शोचामि पृथिवीं हीनां पञ्चभिः पर्वतैरिव ।।"}, {"c": "12.27", "n": "22", "i": 50805, "v": "सोऽहमागस्करः पापः पृथिवीनाशकारकः । आसीन एवमेवेदं शोषयिष्ये कलेवरम् ।।"}, {"c": "12.27", "n": "23", "i": 50806, "v": "प्रायोपविष्टं जानीध्वमद्य मां गुरुघातिनम् । जातिष्वन्यास्वपि यथा न भवेयं कुलान्तकृत् ।।"}, {"c": "12.27", "n": "24", "i": 50807, "v": "न भोक्ष्ये न च पानीयमुपयोक्ष्ये कथंचन । शोषयिष्ये प्रियान्प्राणानिहस्थोऽहं तपोधन ।।"}, {"c": "12.27", "n": "25", "i": 50808, "v": "यथेष्टं गम्यतां काममनुजाने प्रसाद्य वः । सर्वे मामनुजानीत त्यक्ष्यामीदं कलेवरम् ।।"}, {"c": "12.27", "t": "वैशंपायन उवाच ।"}, {"c": "12.27", "n": "26", "i": 50809, "v": "तमेवंवादिनं पार्थं बन्धुशोकेन विह्वलम् । मैवमित्यब्रवीद्व्यासो निगृह्य मुनिसत्तमः ।।"}, {"c": "12.27", "n": "27", "i": 50810, "v": "अतिवेलं महाराज न शोकं कर्तुमर्हसि । पुनरुक्तं प्रवक्ष्यामि दिष्टमेतदिति प्रभो ।।"}, {"c": "12.27", "n": "28", "i": 50811, "v": "संयोगा विप्रयोगाश्च जातानां प्राणिनां ध्रुवम् । बुद्बुदा इव तोयेषु भवन्ति न भवन्ति च ।।"}, {"c": "12.27", "n": "29", "i": 50812, "v": "सर्वे क्षयान्ता निचयाः पतनान्ताः समुच्छ्रयाः । संयोगा विप्रयोगान्ता मरणान्तं हि जीवितम् ।।"}, {"c": "12.27", "n": "30", "i": 50813, "v": "सुखं दुःखान्तमालस्यं दाक्ष्यं दुःखं सुखोदयम् । भूतिः श्रीर्ह्रीर्धृतिः सिद्धिर्नादक्षे निवसन्त्युत ।।"}, {"c": "12.27", "n": "31", "i": 50814, "v": "नालं सुखाय सुहृदो नालं दुःखाय दुर्हृदः । न च प्रज्ञालमर्थेभ्यो न सुखेभ्योऽप्यलं धनम् ।।"}, {"c": "12.27", "n": "32", "i": 50815, "v": "यथा सृष्टोऽसि कौन्तेय धात्रा कर्मसु तत्कुरु । अत एव हि सिद्धिस्ते नेशस्त्वमात्मना नृप ।।"}, {"c": "12.28", "t": "वैशंपायन उवाच ।"}, {"c": "12.28", "n": "1", "i": 50816, "v": "ज्ञातिशोकाभितप्तस्य प्राणानभ्युत्सिसृक्षतः । ज्येष्ठस्य पाण्डुपुत्रस्य व्यासः शोकमपानुदत् ।।"}, {"c": "12.28", "t": "व्यास उवाच ।"}, {"c": "12.28", "n": "2", "i": 50817, "v": "अत्राप्युदाहरन्तीममितिहासं पुरातनम् । अश्मगीतं नरव्याघ्र तन्निबोध युधिष्ठिर ।।"}, {"c": "12.28", "n": "3", "i": 50818, "v": "अश्मानं ब्राह्मणं प्राज्ञं वैदेहो जनको नृपः । संशयं परिपप्रच्छ दुःखशोकपरिप्लुतः ।।"}, {"c": "12.28", "t": "जनक उवाच ।"}, {"c": "12.28", "n": "4", "i": 50819, "v": "आगमे यदि वापाये ज्ञातीनां द्रविणस्य च । नरेण प्रतिपत्तव्यं कल्याणं कथमिच्छता ।।"}, {"c": "12.28", "t": "अश्मोवाच ।"}, {"c": "12.28", "n": "5", "i": 50820, "v": "उत्पन्नमिममात्मानं नरस्यानन्तरं ततः । तानि तान्यभिवर्तन्ते दुःखानि च सुखानि च ।।"}, {"c": "12.28", "n": "6", "i": 50821, "v": "तेषामन्यतरापत्तौ यद्यदेवोपसेवते । तत्तद्धि चेतनामस्य हरत्यभ्रमिवानिलः ।।"}, {"c": "12.28", "n": "7", "i": 50822, "v": "अभिजातोऽस्मि सिद्धोऽस्मि नास्मि केवलमानुषः । इत्येवं हेतुभिस्तस्य त्रिभिश्चित्तं प्रसिच्यति ।।"}, {"c": "12.28", "n": "8", "i": 50823, "v": "स प्रसिक्तमना भोगान्विसृज्य पितृसंचितान् । परिक्षीणः परस्वानामादानं साधु मन्यते ।।"}, {"c": "12.28", "n": "9", "i": 50824, "v": "तमतिक्रान्तमर्यादमाददानमसांप्रतम् । प्रतिषेधन्ति राजानो लुब्धा मृगमिवेषुभिः ।।"}, {"c": "12.28", "n": "10", "i": 50825, "v": "ये च विंशतिवर्षा वा त्रिंशद्वर्षाश्च मानवाः । परेण ते वर्षशतान्न भविष्यन्ति पार्थिव ।।"}, {"c": "12.28", "n": "11", "i": 50826, "v": "तेषां परमदुःखानां बुद्ध्या भेषजमादिशेत् । सर्वप्राणभृतां वृत्तं प्रेक्षमाणस्ततस्ततः ।।"}, {"c": "12.28", "n": "12", "i": 50827, "v": "मानसानां पुनर्योनिर्दुःखानां चित्तविभ्रमः । अनिष्टोपनिपातो वा तृतीयं नोपपद्यते ।।"}, {"c": "12.28", "n": "13", "i": 50828, "v": "एवमेतानि दुःखानि तानि तानीह मानवम् । विविधान्युपवर्तन्ते तथा सांस्पर्शकानि च ।।"}, {"c": "12.28", "n": "14", "i": 50829, "v": "जरामृत्यू ह भूतानि खादितारौ वृकाविव । बलिनां दुर्बलानां च ह्रस्वानां महतामपि ।।"}, {"c": "12.28", "n": "15", "i": 50830, "v": "न कश्चिज्जात्वतिक्रामेज्जरामृत्यू ह मानवः । अपि सागरपर्यन्तां विजित्येमां वसुंधराम् ।।"}, {"c": "12.28", "n": "16", "i": 50831, "v": "सुखं वा यदि वा दुःखं भूतानां पर्युपस्थितम् । प्राप्तव्यमवशैः सर्वं परिहारो न विद्यते ।।"}, {"c": "12.28", "n": "17", "i": 50832, "v": "पूर्वे वयसि मध्ये वाप्युत्तमे वा नराधिप । अवर्जनीयास्तेऽर्था वै काङ्क्षिताश्च ततोऽन्यथा ।।"}, {"c": "12.28", "n": "18", "i": 50833, "v": "सुप्रियैर्विप्रयोगश्च संप्रयोगस्तथाप्रियैः । अर्थानर्थौ सुखं दुःखं विधानमनुवर्तते ।।"}, {"c": "12.28", "n": "19", "i": 50834, "v": "प्रादुर्भावश्च भूतानां देहन्यासस्तथैव च । प्राप्तिव्यायामयोगश्च सर्वमेतत्प्रतिष्ठितम् ।।"}, {"c": "12.28", "n": "20", "i": 50835, "v": "गन्धवर्णरसस्पर्शा निवर्तन्ते स्वभावतः । तथैव सुखदुःखानि विधानमनुवर्तते ।।"}, {"c": "12.28", "n": "21", "i": 50836, "v": "आसनं शयनं यानमुत्थानं पानभोजनम् । नियतं सर्वभूतानां कालेनैव भवन्त्युत ।।"}, {"c": "12.28", "n": "22", "i": 50837, "v": "वैद्याश्चाप्यातुराः सन्ति बलवन्तः सुदुर्बलाः । स्त्रीमन्तश्च तथा षण्ढा विचित्रः कालपर्ययः ।।"}, {"c": "12.28", "n": "23", "i": 50838, "v": "कुले जन्म तथा वीर्यमारोग्यं धैर्यमेव च । सौभाग्यमुपभोगश्च भवितव्येन लभ्यते ।।"}, {"c": "12.28", "n": "24", "i": 50839, "v": "सन्ति पुत्राः सुबहवो दरिद्राणामनिच्छताम् । बहूनामिच्छतां नास्ति समृद्धानां विचेष्टताम् ।।"}, {"c": "12.28", "n": "25", "i": 50840, "v": "व्याधिरग्निर्जलं शस्त्रं बुभुक्षा श्वापदं विषम् । रज्ज्वा च मरणं जन्तोरुच्चाच्च पतनं तथा ।।"}, {"c": "12.28", "n": "26", "i": 50841, "v": "निर्याणं यस्य यद्दिष्टं तेन गच्छति हेतुना । दृश्यते नाभ्यतिक्रामन्नतिक्रान्तो न वा पुनः ।।"}, {"c": "12.28", "n": "27", "i": 50842, "v": "दृश्यते हि युवैवेह विनश्यन्वसुमान्नरः । दरिद्रश्च परिक्लिष्टः शतवर्षो जनाधिप ।।"}, {"c": "12.28", "n": "28", "i": 50843, "v": "अकिंचनाश्च दृश्यन्ते पुरुषाश्चिरजीविनः । समृद्धे च कुले जाता विनश्यन्ति पतंगवत् ।।"}, {"c": "12.28", "n": "29", "i": 50844, "v": "प्रायेण श्रीमतां लोके भोक्तुं शक्तिर्न विद्यते । काष्ठान्यपि हि जीर्यन्ते दरिद्राणां नराधिप ।।"}, {"c": "12.28", "n": "30", "i": 50845, "v": "अहमेतत्करोमीति मन्यते कालचोदितः । यद्यदिष्टमसंतोषाद्दुरात्मा पापमाचरन् ।।"}, {"c": "12.28", "n": "31", "i": 50846, "v": "स्त्रियोऽक्षा मृगया पानं प्रसङ्गान्निन्दिता बुधैः । दृश्यन्ते चापि बहवः संप्रसक्ता बहुश्रुताः ।।"}, {"c": "12.28", "n": "32", "i": 50847, "v": "इति कालेन सर्वार्थानीप्सितानीप्सितानि च । स्पृशन्ति सर्वभूतानि निमित्तं नोपलभ्यते ।।"}, {"c": "12.28", "n": "33", "i": 50848, "v": "वायुमाकाशमग्निं च चन्द्रादित्यावहःक्षपे । ज्योतींषि सरितः शैलान्कः करोति बिभर्ति वा ।।"}, {"c": "12.28", "n": "34", "i": 50849, "v": "शीतमुष्णं तथा वर्षं कालेन परिवर्तते । एवमेव मनुष्याणां सुखदुःखे नरर्षभ ।।"}, {"c": "12.28", "n": "35", "i": 50850, "v": "नौषधानि न शास्त्राणि न होमा न पुनर्जपाः । त्रायन्ते मृत्युनोपेतं जरया वापि मानवम् ।।"}, {"c": "12.28", "n": "36", "i": 50851, "v": "यथा काष्ठं च काष्ठं च समेयातां महोदधौ । समेत्य च व्यतीयातां तद्वद्भूतसमागमः ।।"}, {"c": "12.28", "n": "37", "i": 50852, "v": "ये चापि पुरुषैः स्त्रीभिर्गीतवाद्यैरुपस्थिताः । ये चानाथाः परान्नादाः कालस्तेषु समक्रियः ।।"}, {"c": "12.28", "n": "38", "i": 50853, "v": "मातृपितृसहस्राणि पुत्रदारशतानि च । संसारेष्वनुभूतानि कस्य ते कस्य वा वयम् ।।"}, {"c": "12.28", "n": "39", "i": 50854, "v": "नैवास्य कश्चिद्भविता नायं भवति कस्यचित् । पथि संगतमेवेदं दारबन्धुसुहृद्गणैः ।।"}, {"c": "12.28", "n": "40", "i": 50855, "v": "क्वासं क्वास्मि गमिष्यामि को न्वहं किमिहास्थितः । कस्मात्कमनुशोचेयमित्येवं स्थापयेन्मनः । अनित्ये प्रियसंवासे संसारे चक्रवद्गतौ ।।"}, {"c": "12.28", "n": "41", "i": 50856, "v": "न दृष्टपूर्वं प्रत्यक्षं परलोकं विदुर्बुधाः । आगमांस्त्वनतिक्रम्य श्रद्धातव्यं बुभूषता ।।"}, {"c": "12.28", "n": "42", "i": 50857, "v": "कुर्वीत पितृदैवत्यं धर्माणि च समाचरेत् । यजेच्च विद्वान्विधिवत्त्रिवर्गं चाप्यनुव्रजेत् ।।"}, {"c": "12.28", "n": "43", "i": 50858, "v": "संनिमज्जज्जगदिदं गम्भीरे कालसागरे । जरामृत्युमहाग्राहे न कश्चिदवबुध्यते ।।"}, {"c": "12.28", "n": "44", "i": 50859, "v": "आयुर्वेदमधीयानाः केवलं सपरिग्रहम् । दृश्यन्ते बहवो वैद्या व्याधिभिः समभिप्लुताः ।।"}, {"c": "12.28", "n": "45", "i": 50860, "v": "ते पिबन्तः कषायांश्च सर्पींषि विविधानि च । न मृत्युमतिवर्तन्ते वेलामिव महोदधिः ।।"}, {"c": "12.28", "n": "46", "i": 50861, "v": "रसायनविदश्चैव सुप्रयुक्तरसायनाः । दृश्यन्ते जरया भग्ना नगा नागैरिवोत्तमैः ।।"}, {"c": "12.28", "n": "47", "i": 50862, "v": "तथैव तपसोपेताः स्वाध्यायाभ्यसने रताः । दातारो यज्ञशीलाश्च न तरन्ति जरान्तकौ ।।"}, {"c": "12.28", "n": "48", "i": 50863, "v": "न ह्यहानि निवर्तन्ते न मासा न पुनः समाः । जातानां सर्वभूतानां न पक्षा न पुनः क्षपाः ।।"}, {"c": "12.28", "n": "49", "i": 50864, "v": "सोऽयं विपुलमध्वानं कालेन ध्रुवमध्रुवः । नरोऽवशः समभ्येति सर्वभूतनिषेवितम् ।।"}, {"c": "12.28", "n": "50", "i": 50865, "v": "देहो वा जीवतोऽभ्येति जीवो वाभ्येति देहतः । पथि संगतमेवेदं दारैरन्यैश्च बन्धुभिः ।।"}, {"c": "12.28", "n": "51", "i": 50866, "v": "नायमत्यन्तसंवासो लभ्यते जातु केनचित् । अपि स्वेन शरीरेण किमुतान्येन केनचित् ।।"}, {"c": "12.28", "n": "52", "i": 50867, "v": "क्व नु तेऽद्य पिता राजन्क्व नु तेऽद्य पितामहः । न त्वं पश्यसि तानद्य न त्वां पश्यन्ति तेऽपि च ।।"}, {"c": "12.28", "n": "53", "i": 50868, "v": "न ह्येव पुरुषो द्रष्टा स्वर्गस्य नरकस्य वा । आगमस्तु सतां चक्षुर्नृपते तमिहाचर ।।"}, {"c": "12.28", "n": "54", "i": 50869, "v": "चरितब्रह्मचर्यो हि प्रजायेत यजेत च । पितृदेवमहर्षीणामानृण्यायानसूयकः ।।"}, {"c": "12.28", "n": "55", "i": 50870, "v": "स यज्ञशीलः प्रजने निविष्टः; प्राग्ब्रह्मचारी प्रविभक्तपक्षः । आराधयन्स्वर्गमिमं च लोकं; परं च मुक्त्वा हृदयव्यलीकम् ।।"}, {"c": "12.28", "n": "56", "i": 50871, "v": "सम्यग्घि धर्मं चरतो नृपस्य; द्रव्याणि चाप्याहरतो यथावत् । प्रवृत्तचक्रस्य यशोऽभिवर्धते; सर्वेषु लोकेषु चराचरेषु ।।"}, {"c": "12.28", "t": "व्यास उवाच ।"}, {"c": "12.28", "n": "57", "i": 50872, "v": "इत्येवमाज्ञाय विदेहराजो; वाक्यं समग्रं परिपूर्णहेतुः । अश्मानमामन्त्र्य विशुद्धबुद्धि;र्ययौ गृहं स्वं प्रति शान्तशोकः ।।"}, {"c": "12.28", "n": "58", "i": 50873, "v": "तथा त्वमप्यच्युत मुञ्च शोक;मुत्तिष्ठ शक्रोपम हर्षमेहि । क्षात्रेण धर्मेण मही जिता ते; तां भुङ्क्ष्व कुन्तीसुत मा विषादीः ।।"}, {"c": "12.29", "t": "वैशंपायन उवाच ।"}, {"c": "12.29", "n": "1", "i": 50874, "v": "अव्याहरति कौन्तेये धर्मपुत्रे युधिष्ठिरे । गुडाकेशो हृषीकेशमभ्यभाषत पाण्डवः ।।"}, {"c": "12.29", "n": "2", "i": 50875, "v": "ज्ञातिशोकाभिसंतप्तो धर्मराजः परंतपः । एष शोकार्णवे मग्नस्तमाश्वासय माधव ।।"}, {"c": "12.29", "n": "3", "i": 50876, "v": "सर्वे स्म ते संशयिताः पुनरेव जनार्दन । अस्य शोकं महाबाहो प्रणाशयितुमर्हसि ।।"}, {"c": "12.29", "n": "4", "i": 50877, "v": "एवमुक्तस्तु गोविन्दो विजयेन महात्मना । पर्यवर्तत राजानं पुण्डरीकेक्षणोऽच्युतः ।।"}, {"c": "12.29", "n": "5", "i": 50878, "v": "अनतिक्रमणीयो हि धर्मराजस्य केशवः । बाल्यात्प्रभृति गोविन्दः प्रीत्या चाभ्यधिकोऽर्जुनात् ।।"}, {"c": "12.29", "n": "6", "i": 50879, "v": "संप्रगृह्य महाबाहुर्भुजं चन्दनभूषितम् । शैलस्तम्भोपमं शौरिरुवाचाभिविनोदयन् ।।"}, {"c": "12.29", "n": "7", "i": 50880, "v": "शुशुभे वदनं तस्य सुदंष्ट्रं चारुलोचनम् । व्याकोशमिव विस्पष्टं पद्मं सूर्यविबोधितम् ।।"}, {"c": "12.29", "n": "8", "i": 50881, "v": "मा कृथाः पुरुषव्याघ्र शोकं त्वं गात्रशोषणम् । न हि ते सुलभा भूयो ये हतास्मिन्रणाजिरे ।।"}, {"c": "12.29", "n": "9", "i": 50882, "v": "स्वप्नलब्धा यथा लाभा वितथाः प्रतिबोधने । एवं ते क्षत्रिया राजन्ये व्यतीता महारणे ।।"}, {"c": "12.29", "n": "10", "i": 50883, "v": "सर्वे ह्यभिमुखाः शूरा विगता रणशोभिनः । नैषां कश्चित्पृष्ठतो वा पलायन्वापि पातितः ।।"}, {"c": "12.29", "n": "11", "i": 50884, "v": "सर्वे त्यक्त्वात्मनः प्राणान्युद्ध्वा वीरा महाहवे । शस्त्रपूता दिवं प्राप्ता न ताञ्शोचितुमर्हसि ।।"}, {"c": "12.29", "n": "12", "i": 50885, "v": "अत्रैवोदाहरन्तीममितिहासं पुरातनम् । सृञ्जयं पुत्रशोकार्तं यथायं प्राह नारदः ।।"}, {"c": "12.29", "n": "13", "i": 50886, "v": "सुखदुःखैरहं त्वं च प्रजाः सर्वाश्च सृञ्जय । अविमुक्तं चरिष्यामस्तत्र का परिदेवना ।।"}, {"c": "12.29", "n": "14", "i": 50887, "v": "महाभाग्यं परं राज्ञां कीर्त्यमानं मया शृणु । गच्छावधानं नृपते ततो दुःखं प्रहास्यसि ।।"}, {"c": "12.29", "n": "15", "i": 50888, "v": "मृतान्महानुभावांस्त्वं श्रुत्वैव तु महीपतीन् । श्रुत्वापनय संतापं शृणु विस्तरशश्च मे ।।"}, {"c": "12.29", "n": "16", "i": 50889, "v": "आविक्षितं मरुत्तं मे मृतं सृञ्जय शुश्रुहि । यस्य सेन्द्राः सवरुणा बृहस्पतिपुरोगमाः । देवा विश्वसृजो राज्ञो यज्ञमीयुर्महात्मनः ।।"}, {"c": "12.29", "n": "17", "i": 50890, "v": "यः स्पर्धामनयच्छक्रं देवराजं शतक्रतुम् । शक्रप्रियैषी यं विद्वान्प्रत्याचष्ट बृहस्पतिः । संवर्तो याजयामास यं पीडार्थं बृहस्पतेः ।।"}, {"c": "12.29", "n": "18", "i": 50891, "v": "यस्मिन्प्रशासति सतां नृपतौ नृपसत्तम । अकृष्टपच्या पृथिवी विबभौ चैत्यमालिनी ।।"}, {"c": "12.29", "n": "19", "i": 50892, "v": "आविक्षितस्य वै सत्रे विश्वे देवाः सभासदः । मरुतः परिवेष्टारः साध्याश्चासन्महात्मनः ।।"}, {"c": "12.29", "n": "20", "i": 50893, "v": "मरुद्गणा मरुत्तस्य यत्सोममपिबन्त ते । देवान्मनुष्यान्गन्धर्वानत्यरिच्यन्त दक्षिणाः ।।"}, {"c": "12.29", "n": "21", "i": 50894, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "22", "i": 50895, "v": "सुहोत्रं चेद्वैतिथिनं मृतं सृञ्जय शुश्रुम । यस्मै हिरण्यं ववृषे मघवान्परिवत्सरम् ।।"}, {"c": "12.29", "n": "23", "i": 50896, "v": "सत्यनामा वसुमती यं प्राप्यासीज्जनाधिप । हिरण्यमवहन्नद्यस्तस्मिञ्जनपदेश्वरे ।।"}, {"c": "12.29", "n": "24", "i": 50897, "v": "कूर्मान्कर्कटकान्नक्रान्मकराञ्शिंशुकानपि । नदीष्वपातयद्राजन्मघवा लोकपूजितः ।।"}, {"c": "12.29", "n": "25", "i": 50898, "v": "हैरण्यान्पतितान्दृष्ट्वा मत्स्यान्मकरकच्छपान् । सहस्रशोऽथ शतशस्ततोऽस्मयत वैतिथिः ।।"}, {"c": "12.29", "n": "26", "i": 50899, "v": "तद्धिरण्यमपर्यन्तमावृत्तं कुरुजाङ्गले । ईजानो वितते यज्ञे ब्राह्मणेभ्यः समाहितः ।।"}, {"c": "12.29", "n": "27", "i": 50900, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः । अदक्षिणमयज्वानं श्वैत्य संशाम्य मा शुचः ।।"}, {"c": "12.29", "n": "28", "i": 50901, "v": "अङ्गं बृहद्रथं चैव मृतं शुश्रुम सृञ्जय । यः सहस्रं सहस्राणां श्वेतानश्वानवासृजत् ।।"}, {"c": "12.29", "n": "29", "i": 50902, "v": "सहस्रं च सहस्राणां कन्या हेमविभूषिताः । ईजानो वितते यज्ञे दक्षिणामत्यकालयत् ।।"}, {"c": "12.29", "n": "30", "i": 50903, "v": "शतं शतसहस्राणां वृषाणां हेममालिनाम् । गवां सहस्रानुचरं दक्षिणामत्यकालयत् ।।"}, {"c": "12.29", "n": "31", "i": 50904, "v": "अङ्गस्य यजमानस्य तदा विष्णुपदे गिरौ । अमाद्यदिन्द्रः सोमेन दक्षिणाभिर्द्विजातयः ।।"}, {"c": "12.29", "n": "32", "i": 50905, "v": "यस्य यज्ञेषु राजेन्द्र शतसंख्येषु वै पुनः । देवान्मनुष्यान्गन्धर्वानत्यरिच्यन्त दक्षिणाः ।।"}, {"c": "12.29", "n": "33", "i": 50906, "v": "न जातो जनिता चान्यः पुमान्यस्तत्प्रदास्यति । यदङ्गः प्रददौ वित्तं सोमसंस्थासु सप्तसु ।।"}, {"c": "12.29", "n": "34", "i": 50907, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "35", "i": 50908, "v": "शिबिमौशीनरं चैव मृतं शुश्रुम सृञ्जय । य इमां पृथिवीं कृत्स्नां चर्मवत्समवेष्टयत् ।।"}, {"c": "12.29", "n": "36", "i": 50909, "v": "महता रथघोषेण पृथिवीमनुनादयन् । एकच्छत्रां महीं चक्रे जैत्रेणैकरथेन यः ।।"}, {"c": "12.29", "n": "37", "i": 50910, "v": "यावदद्य गवाश्वं स्यादारण्यैः पशुभिः सह । तावतीः प्रददौ गाः स शिबिरौशीनरोऽध्वरे ।।"}, {"c": "12.29", "n": "38", "i": 50911, "v": "नोद्यन्तारं धुरं तस्य कंचिन्मेने प्रजापतिः । न भूतं न भविष्यन्तं सर्वराजसु भारत । अन्यत्रौशीनराच्छैब्याद्राजर्षेरिन्द्रविक्रमात् ।।"}, {"c": "12.29", "n": "39", "i": 50912, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः । अदक्षिणमयज्वानं तं वै संशाम्य मा शुचः ।।"}, {"c": "12.29", "n": "40", "i": 50913, "v": "भरतं चैव दौःषन्तिं मृतं सृञ्जय शुश्रुम । शाकुन्तलिं महेष्वासं भूरिद्रविणतेजसम् ।।"}, {"c": "12.29", "n": "41", "i": 50914, "v": "यो बद्ध्वा त्रिंशतो ह्यश्वान्देवेभ्यो यमुनामनु । सरस्वतीं विंशतिं च गङ्गामनु चतुर्दश ।।"}, {"c": "12.29", "n": "42", "i": 50915, "v": "अश्वमेधसहस्रेण राजसूयशतेन च । इष्टवान्स महातेजा दौःषन्तिर्भरतः पुरा ।।"}, {"c": "12.29", "n": "43", "i": 50916, "v": "भरतस्य महत्कर्म सर्वराजसु पार्थिवाः । खं मर्त्या इव बाहुभ्यां नानुगन्तुमशक्नुवन् ।।"}, {"c": "12.29", "n": "44", "i": 50917, "v": "परं सहस्राद्यो बद्ध्वा हयान्वेदीं विचित्य च । सहस्रं यत्र पद्मानां कण्वाय भरतो ददौ ।।"}, {"c": "12.29", "n": "45", "i": 50918, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "46", "i": 50919, "v": "रामं दाशरथिं चैव मृतं शुश्रुम सृञ्जय । योऽन्वकम्पत वै नित्यं प्रजाः पुत्रानिवौरसान् ।।"}, {"c": "12.29", "n": "47", "i": 50920, "v": "विधवा यस्य विषये नानाथाः काश्चनाभवन् । सर्वस्यासीत्पितृसमो रामो राज्यं यदान्वशात् ।।"}, {"c": "12.29", "n": "48", "i": 50921, "v": "कालवर्षाश्च पर्जन्याः सस्यानि रसवन्ति च । नित्यं सुभिक्षमेवासीद्रामे राज्यं प्रशासति ।।"}, {"c": "12.29", "n": "49", "i": 50922, "v": "प्राणिनो नाप्सु मज्जन्ति नानर्थे पावकोऽदहत् । न व्यालजं भयं चासीद्रामे राज्यं प्रशासति ।।"}, {"c": "12.29", "n": "50", "i": 50923, "v": "आसन्वर्षसहस्राणि तथा पुत्रसहस्रिकाः । अरोगाः सर्वसिद्धार्थाः प्रजा रामे प्रशासति ।।"}, {"c": "12.29", "n": "51", "i": 50924, "v": "नान्योन्येन विवादोऽभूत्स्त्रीणामपि कुतो नृणाम् । धर्मनित्याः प्रजाश्चासन्रामे राज्यं प्रशासति ।।"}, {"c": "12.29", "n": "52", "i": 50925, "v": "नित्यपुष्पफलाश्चैव पादपा निरुपद्रवाः । सर्वा द्रोणदुघा गावो रामे राज्यं प्रशासति ।।"}, {"c": "12.29", "n": "53", "i": 50926, "v": "स चतुर्दश वर्षाणि वने प्रोष्य महातपाः । दशाश्वमेधाञ्जारूथ्यानाजहार निरर्गलान् ।।"}, {"c": "12.29", "n": "54", "i": 50927, "v": "श्यामो युवा लोहिताक्षो मत्तवारणविक्रमः । दश वर्षसहस्राणि रामो राज्यमकारयत् ।।"}, {"c": "12.29", "n": "55", "i": 50928, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "56", "i": 50929, "v": "भगीरथं च राजानं मृतं शुश्रुम सृञ्जय । यस्येन्द्रो वितते यज्ञे सोमं पीत्वा मदोत्कटः ।।"}, {"c": "12.29", "n": "57", "i": 50930, "v": "असुराणां सहस्राणि बहूनि सुरसत्तमः । अजयद्बाहुवीर्येण भगवान्पाकशासनः ।।"}, {"c": "12.29", "n": "58", "i": 50931, "v": "यः सहस्रं सहस्राणां कन्या हेमविभूषिताः । ईजानो वितते यज्ञे दक्षिणामत्यकालयत् ।।"}, {"c": "12.29", "n": "59", "i": 50932, "v": "सर्वा रथगताः कन्या रथाः सर्वे चतुर्युजः । रथे रथे शतं नागाः पद्मिनो हेममालिनः ।।"}, {"c": "12.29", "n": "60", "i": 50933, "v": "सहस्रमश्वा एकैकं हस्तिनं पृष्ठतोऽन्वयुः । गवां सहस्रमश्वेऽश्वे सहस्रं गव्यजाविकम् ।।"}, {"c": "12.29", "n": "61", "i": 50934, "v": "उपह्वरे निवसतो यस्याङ्के निषसाद ह । गङ्गा भागीरथी तस्मादुर्वशी ह्यभवत्पुरा ।।"}, {"c": "12.29", "n": "62", "i": 50935, "v": "भूरिदक्षिणमिक्ष्वाकुं यजमानं भगीरथम् । त्रिलोकपथगा गङ्गा दुहितृत्वमुपेयुषी ।।"}, {"c": "12.29", "n": "63", "i": 50936, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "64", "i": 50937, "v": "दिलीपं चैवैलविलं मृतं शुश्रुम सृञ्जय । यस्य कर्माणि भूरीणि कथयन्ति द्विजातयः ।।"}, {"c": "12.29", "n": "65", "i": 50938, "v": "इमां वै वसुसंपन्नां वसुधां वसुधाधिपः । ददौ तस्मिन्महायज्ञे ब्राह्मणेभ्यः समाहितः ।।"}, {"c": "12.29", "n": "66", "i": 50939, "v": "तस्येह यजमानस्य यज्ञे यज्ञे पुरोहितः । सहस्रं वारणान्हैमान्दक्षिणामत्यकालयत् ।।"}, {"c": "12.29", "n": "67", "i": 50940, "v": "यस्य यज्ञे महानासीद्यूपः श्रीमान्हिरण्मयः । तं देवाः कर्म कुर्वाणाः शक्रज्येष्ठा उपाश्रयन् ।।"}, {"c": "12.29", "n": "68", "i": 50941, "v": "चषालो यस्य सौवर्णस्तस्मिन्यूपे हिरण्मये । ननृतुर्देवगन्धर्वाः षट्सहस्राणि सप्तधा ।।"}, {"c": "12.29", "n": "69", "i": 50942, "v": "अवादयत्तत्र वीणां मध्ये विश्वावसुः स्वयम् । सर्वभूतान्यमन्यन्त मम वादयतीत्ययम् ।।"}, {"c": "12.29", "n": "70", "i": 50943, "v": "एतद्राज्ञो दिलीपस्य राजानो नानुचक्रिरे । यत्स्त्रियो हेमसंपन्नाः पथि मत्ताः स्म शेरते ।।"}, {"c": "12.29", "n": "71", "i": 50944, "v": "राजानमुग्रधन्वानं दिलीपं सत्यवादिनम् । येऽपश्यन्सुमहात्मानं तेऽपि स्वर्गजितो नराः ।।"}, {"c": "12.29", "n": "72", "i": 50945, "v": "त्रयः शब्दा न जीर्यन्ते दिलीपस्य निवेशने । स्वाध्यायघोषो ज्याघोषो दीयतामिति चैव हि ।।"}, {"c": "12.29", "n": "73", "i": 50946, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "74", "i": 50947, "v": "मान्धातारं यौवनाश्वं मृतं शुश्रुम सृञ्जय । यं देवा मरुतो गर्भं पितुः पार्श्वादपाहरन् ।।"}, {"c": "12.29", "n": "75", "i": 50948, "v": "संवृद्धो युवनाश्वस्य जठरे यो महात्मनः । पृषदाज्योद्भवः श्रीमांस्त्रिलोकविजयी नृपः ।।"}, {"c": "12.29", "n": "76", "i": 50949, "v": "यं दृष्ट्वा पितुरुत्सङ्गे शयानं देवरूपिणम् । अन्योन्यमब्रुवन्देवाः कमयं धास्यतीति वै ।।"}, {"c": "12.29", "n": "77", "i": 50950, "v": "मामेव धास्यतीत्येवमिन्द्रो अभ्यवपद्यत । मान्धातेति ततस्तस्य नाम चक्रे शतक्रतुः ।।"}, {"c": "12.29", "n": "78", "i": 50951, "v": "ततस्तु पयसो धारां पुष्टिहेतोर्महात्मनः । तस्यास्ये यौवनाश्वस्य पाणिरिन्द्रस्य चास्रवत् ।।"}, {"c": "12.29", "n": "79", "i": 50952, "v": "तं पिबन्पाणिमिन्द्रस्य समामह्ना व्यवर्धत । स आसीद्द्वादशसमो द्वादशाहेन पार्थिव ।।"}, {"c": "12.29", "n": "80", "i": 50953, "v": "तमियं पृथिवी सर्वा एकाह्ना समपद्यत । धर्मात्मानं महात्मानं शूरमिन्द्रसमं युधि ।।"}, {"c": "12.29", "n": "81", "i": 50954, "v": "य आङ्गारं हि नृपतिं मरुत्तमसितं गयम् । अङ्गं बृहद्रथं चैव मान्धाता समरेऽजयत् ।।"}, {"c": "12.29", "n": "82", "i": 50955, "v": "यौवनाश्वो यदाङ्गारं समरे समयोधयत् । विस्फारैर्धनुषो देवा द्यौरभेदीति मेनिरे ।।"}, {"c": "12.29", "n": "83", "i": 50956, "v": "यतः सूर्य उदेति स्म यत्र च प्रतितिष्ठति । सर्वं तद्यौवनाश्वस्य मान्धातुः क्षेत्रमुच्यते ।।"}, {"c": "12.29", "n": "84", "i": 50957, "v": "अश्वमेधशतेनेष्ट्वा राजसूयशतेन च । अददाद्रोहितान्मत्स्यान्ब्राह्मणेभ्यो महीपतिः ।।"}, {"c": "12.29", "n": "85", "i": 50958, "v": "हैरण्यान्योजनोत्सेधानायतान्दशयोजनम् । अतिरिक्तान्द्विजातिभ्यो व्यभजन्नितरे जनाः ।।"}, {"c": "12.29", "n": "86", "i": 50959, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "87", "i": 50960, "v": "ययातिं नाहुषं चैव मृतं शुश्रुम सृञ्जय । य इमां पृथिवीं सर्वां विजित्य सहसागराम् ।।"}, {"c": "12.29", "n": "88", "i": 50961, "v": "शम्यापातेनाभ्यतीयाद्वेदीभिश्चित्रयन्नृप । ईजानः क्रतुभिः पुण्यैः पर्यगच्छद्वसुंधराम् ।।"}, {"c": "12.29", "n": "89", "i": 50962, "v": "इष्ट्वा क्रतुसहस्रेण वाजिमेधशतेन च । तर्पयामास देवेन्द्रं त्रिभिः काञ्चनपर्वतैः ।।"}, {"c": "12.29", "n": "90", "i": 50963, "v": "व्यूढे देवासुरे युद्धे हत्वा दैतेयदानवान् । व्यभजत्पृथिवीं कृत्स्नां ययातिर्नहुषात्मजः ।।"}, {"c": "12.29", "n": "91", "i": 50964, "v": "अन्तेषु पुत्रान्निक्षिप्य यदुद्रुह्युपुरोगमान् । पूरुं राज्येऽभिषिच्य स्वे सदारः प्रस्थितो वनम् ।।"}, {"c": "12.29", "n": "92", "i": 50965, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "93", "i": 50966, "v": "अम्बरीषं च नाभागं मृतं शुश्रुम सृञ्जय । यं प्रजा वव्रिरे पुण्यं गोप्तारं नृपसत्तम ।।"}, {"c": "12.29", "n": "94", "i": 50967, "v": "यः सहस्रं सहस्राणां राज्ञामयुत याजिनाम् । ईजानो वितते यज्ञे ब्राह्मणेभ्यः समाहितः ।।"}, {"c": "12.29", "n": "95", "i": 50968, "v": "नैतत्पूर्वे जनाश्चक्रुर्न करिष्यन्ति चापरे । इत्यम्बरीषं नाभागमन्वमोदन्त दक्षिणाः ।।"}, {"c": "12.29", "n": "96", "i": 50969, "v": "शतं राजसहस्राणि शतं राजशतानि च । सर्वेऽश्वमेधैरीजानास्तेऽभ्ययुर्दक्षिणायनम् ।।"}, {"c": "12.29", "n": "97", "i": 50970, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "98", "i": 50971, "v": "शशबिन्दुं चैत्ररथं मृतं शुश्रुम सृञ्जय । यस्य भार्यासहस्राणां शतमासीन्महात्मनः ।।"}, {"c": "12.29", "n": "99", "i": 50972, "v": "सहस्रं तु सहस्राणां यस्यासञ्शाशबिन्दवः । हिरण्यकवचाः सर्वे सर्वे चोत्तमधन्विनः ।।"}, {"c": "12.29", "n": "100", "i": 50973, "v": "शतं कन्या राजपुत्रमेकैकं पृष्ठतोऽन्वयुः । कन्यां कन्यां शतं नागा नागं नागं शतं रथाः ।।"}, {"c": "12.29", "n": "101", "i": 50974, "v": "रथं रथं शतं चाश्वा देशजा हेममालिनः । अश्वमश्वं शतं गावो गां गां तद्वदजाविकम् ।।"}, {"c": "12.29", "n": "102", "i": 50975, "v": "एतद्धनमपर्यन्तमश्वमेधे महामखे । शशबिन्दुर्महाराज ब्राह्मणेभ्यः समादिशत् ।।"}, {"c": "12.29", "n": "103", "i": 50976, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "104", "i": 50977, "v": "गयमामूर्तरयसं मृतं शुश्रुम सृञ्जय । यः स वर्षशतं राजा हुतशिष्टाशनोऽभवत् ।।"}, {"c": "12.29", "n": "105", "i": 50978, "v": "यस्मै वह्निर्वरान्प्रादात्ततो वव्रे वरान्गयः । ददतो मेऽक्षया चास्तु धर्मे श्रद्धा च वर्धताम् ।।"}, {"c": "12.29", "n": "106", "i": 50979, "v": "मनो मे रमतां सत्ये त्वत्प्रसादाद्धुताशन । लेभे च कामांस्तान्सर्वान्पावकादिति नः श्रुतम् ।।"}, {"c": "12.29", "n": "107", "i": 50980, "v": "दर्शेन पौर्णमासेन चातुर्मास्यैः पुनः पुनः । अयजत्स महातेजाः सहस्रं परिवत्सरान् ।।"}, {"c": "12.29", "n": "108", "i": 50981, "v": "शतं गवां सहस्राणि शतमश्वशतानि च । उत्थायोत्थाय वै प्रादात्सहस्रं परिवत्सरान् ।।"}, {"c": "12.29", "n": "109", "i": 50982, "v": "तर्पयामास सोमेन देवान्वित्तैर्द्विजानपि । पितॄन्स्वधाभिः कामैश्च स्त्रियः स्वाः पुरुषर्षभ ।।"}, {"c": "12.29", "n": "110", "i": 50983, "v": "सौवर्णां पृथिवीं कृत्वा दशव्यामां द्विरायताम् । दक्षिणामददद्राजा वाजिमेधमहामखे ।।"}, {"c": "12.29", "n": "111", "i": 50984, "v": "यावत्यः सिकता राजन्गङ्गायाः पुरुषर्षभ । तावतीरेव गाः प्रादादामूर्तरयसो गयः ।।"}, {"c": "12.29", "n": "112", "i": 50985, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "113", "i": 50986, "v": "रन्तिदेवं च साङ्कृत्यं मृतं शुश्रुम सृञ्जय । सम्यगाराध्य यः शक्रं वरं लेभे महायशाः ।।"}, {"c": "12.29", "n": "114", "i": 50987, "v": "अन्नं च नो बहु भवेदतिथींश्च लभेमहि । श्रद्धा च नो मा व्यगमन्मा च याचिष्म कंचन ।।"}, {"c": "12.29", "n": "115", "i": 50988, "v": "उपातिष्ठन्त पशवः स्वयं तं संशितव्रतम् । ग्राम्यारण्या महात्मानं रन्तिदेवं यशस्विनम् ।।"}, {"c": "12.29", "n": "116", "i": 50989, "v": "महानदी चर्मराशेरुत्क्लेदात्सुस्रुवे यतः । ततश्चर्मण्वतीत्येवं विख्याता सा महानदी ।।"}, {"c": "12.29", "n": "117", "i": 50990, "v": "ब्राह्मणेभ्यो ददौ निष्कान्सदसि प्रतते नृपः । तुभ्यं तुभ्यं निष्कमिति यत्राक्रोशन्ति वै द्विजाः । सहस्रं तुभ्यमित्युक्त्वा ब्राह्मणान्स्म प्रपद्यते ।।"}, {"c": "12.29", "n": "118", "i": 50991, "v": "अन्वाहार्योपकरणं द्रव्योपकरणं च यत् । घटाः स्थाल्यः कटाहाश्च पात्र्यश्च पिठरा अपि । न तत्किंचिदसौवर्णं रन्तिदेवस्य धीमतः ।।"}, {"c": "12.29", "n": "119", "i": 50992, "v": "साङ्कृते रन्तिदेवस्य यां रात्रिमवसद्गृहे । आलभ्यन्त शतं गावः सहस्राणि च विंशतिः ।।"}, {"c": "12.29", "n": "120", "i": 50993, "v": "तत्र स्म सूदाः क्रोशन्ति सुमृष्टमणिकुण्डलाः । सूपभूयिष्ठमश्नीध्वं नाद्य मांसं यथा पुरा ।।"}, {"c": "12.29", "n": "121", "i": 50994, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "122", "i": 50995, "v": "सगरं च महात्मानं मृतं शुश्रुम सृञ्जय । ऐक्ष्वाकं पुरुषव्याघ्रमतिमानुषविक्रमम् ।।"}, {"c": "12.29", "n": "123", "i": 50996, "v": "षष्टिः पुत्रसहस्राणि यं यान्तं पृष्ठतोऽन्वयुः । नक्षत्रराजं वर्षान्ते व्यभ्रे ज्योतिर्गणा इव ।।"}, {"c": "12.29", "n": "124", "i": 50997, "v": "एकच्छत्रा मही यस्य प्रणता ह्यभवत्पुरा । योऽश्वमेधसहस्रेण तर्पयामास देवताः ।।"}, {"c": "12.29", "n": "125", "i": 50998, "v": "यः प्रादात्काञ्चनस्तम्भं प्रासादं सर्वकाञ्चनम् । पूर्णं पद्मदलाक्षीणां स्त्रीणां शयनसंकुलम् ।।"}, {"c": "12.29", "n": "126", "i": 50999, "v": "द्विजातिभ्योऽनुरूपेभ्यः कामानुच्चावचांस्तथा । यस्यादेशेन तद्वित्तं व्यभजन्त द्विजातयः ।।"}, {"c": "12.29", "n": "127", "i": 51000, "v": "खानयामास यः कोपात्पृथिवीं सागराङ्किताम् । यस्य नाम्ना समुद्रश्च सागरत्वमुपागतः ।।"}, {"c": "12.29", "n": "128", "i": 51001, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "129", "i": 51002, "v": "राजानं च पृथुं वैन्यं मृतं शुश्रुम सृञ्जय । यमभ्यषिञ्चन्संभूय महारण्ये महर्षयः ।।"}, {"c": "12.29", "n": "130", "i": 51003, "v": "प्रथयिष्यति वै लोकान्पृथुरित्येव शब्दितः । क्षताच्च नस्त्रायतीति स तस्मात्क्षत्रियः स्मृतः ।।"}, {"c": "12.29", "n": "131", "i": 51004, "v": "पृथुं वैन्यं प्रजा दृष्ट्वा रक्ताः स्मेति यदब्रुवन् । ततो राजेति नामास्य अनुरागादजायत ।।"}, {"c": "12.29", "n": "132", "i": 51005, "v": "अकृष्टपच्या पृथिवी पुटके पुटके मधु । सर्वा द्रोणदुघा गावो वैन्यस्यासन्प्रशासतः ।।"}, {"c": "12.29", "n": "133", "i": 51006, "v": "अरोगाः सर्वसिद्धार्था मनुष्या अकुतोभयाः । यथाभिकाममवसन्क्षेत्रेषु च गृहेषु च ।।"}, {"c": "12.29", "n": "134", "i": 51007, "v": "आपः संस्तम्भिरे यस्य समुद्रस्य यियासतः । सरितश्चानुदीर्यन्त ध्वजसङ्गश्च नाभवत् ।।"}, {"c": "12.29", "n": "135", "i": 51008, "v": "हैरण्यांस्त्रिनलोत्सेधान्पर्वतानेकविंशतिम् । ब्राह्मणेभ्यो ददौ राजा योऽश्वमेधे महामखे ।।"}, {"c": "12.29", "n": "136", "i": 51009, "v": "स चेन्ममार सृञ्जय चतुर्भद्रतरस्त्वया । पुत्रात्पुण्यतरश्चैव मा पुत्रमनुतप्यथाः ।।"}, {"c": "12.29", "n": "137", "i": 51010, "v": "किं वै तूष्णीं ध्यायसि सृञ्जय त्वं; न मे राजन्वाचमिमां शृणोषि । न चेन्मोघं विप्रलप्तं मयेदं; पथ्यं मुमूर्षोरिव सम्यगुक्तम् ।।"}, {"c": "12.29", "t": "सृञ्जय उवाच ।"}, {"c": "12.29", "n": "138", "i": 51011, "v": "शृणोमि ते नारद वाचमेतां; विचित्रार्थां स्रजमिव पुण्यगन्धाम् । राजर्षीणां पुण्यकृतां महात्मनां; कीर्त्या युक्तां शोकनिर्णाशनार्थम् ।।"}, {"c": "12.29", "n": "139", "i": 51012, "v": "न ते मोघं विप्रलप्तं महर्षे; दृष्ट्वैव त्वां नारदाहं विशोकः । शुश्रूषे ते वचनं ब्रह्मवादि;न्न ते तृप्याम्यमृतस्येव पानात् ।।"}, {"c": "12.29", "n": "140", "i": 51013, "v": "अमोघदर्शिन्मम चेत्प्रसादं; सुताघदग्धस्य विभो प्रकुर्याः । मृतस्य संजीवनमद्य मे स्या;त्तव प्रसादात्सुतसंगमश्च ।।"}, {"c": "12.29", "t": "नारद उवाच ।"}, {"c": "12.29", "n": "141", "i": 51014, "v": "यस्ते पुत्रो दयितोऽयं वियातः; स्वर्णष्ठीवी यमदात्पर्वतस्ते । पुनस्ते तं पुत्रमहं ददामि; हिरण्यनाभं वर्षसहस्रिणं च ।।"}, {"c": "12.30", "t": "युधिष्ठिर उवाच ।"}, {"c": "12.30", "n": "1", "i": 51015, "v": "स कथं काञ्चनष्ठीवी सृञ्जयस्य सुतोऽभवत् । पर्वतेन किमर्थं च दत्तः केन ममार च ।।"}, {"c": "12.30", "n": "2", "i": 51016, "v": "यदा वर्षसहस्रायुस्तदा भवति मानवः । कथमप्राप्तकौमारः सृञ्जयस्य सुतो मृतः ।।"}, {"c": "12.30", "n": "3", "i": 51017, "v": "उताहो नाममात्रं वै सुवर्णष्ठीविनोऽभवत् । तथ्यं वा काञ्चनष्ठीवीत्येतदिच्छामि वेदितुम् ।।"}, {"c": "12.30", "t": "वासुदेव उवाच ।"}, {"c": "12.30", "n": "4", "i": 51018, "v": "अत्र ते कथयिष्यामि यथा वृत्तं जनेश्वर । नारदः पर्वतश्चैव प्रागृषी लोकपूजितौ ।।"}, {"c": "12.30", "n": "5", "i": 51019, "v": "मातुलो भागिनेयश्च देवलोकादिहागतौ । विहर्तुकामौ संप्रीत्या मानुष्येषु पुरा प्रभू ।।"}, {"c": "12.30", "n": "6", "i": 51020, "v": "हविःपवित्रभोज्येन देवभोज्येन चैव ह । नारदो मातुलश्चैव भागिनेयश्च पर्वतः ।।"}, {"c": "12.30", "n": "7", "i": 51021, "v": "तावुभौ तपसोपेताववनीतलचारिणौ । भुञ्जानौ मानुषान्भोगान्यथावत्पर्यधावताम् ।।"}, {"c": "12.30", "n": "8", "i": 51022, "v": "प्रीतिमन्तौ मुदा युक्तौ समयं तत्र चक्रतुः । यो भवेद्धृदि संकल्पः शुभो वा यदि वाशुभः । अन्योन्यस्य स आख्येयो मृषा शापोऽन्यथा भवेत् ।।"}, {"c": "12.30", "n": "9", "i": 51023, "v": "तौ तथेति प्रतिज्ञाय महर्षी लोकपूजितौ । सृञ्जयं श्वैत्यमभ्येत्य राजानमिदमूचतुः ।।"}, {"c": "12.30", "n": "10", "i": 51024, "v": "आवां भवति वत्स्यावः कंचित्कालं हिताय ते । यथावत्पृथिवीपाल आवयोः प्रगुणीभव । तथेति कृत्वा तौ राजा सत्कृत्योपचचार ह ।।"}, {"c": "12.30", "n": "11", "i": 51025, "v": "ततः कदाचित्तौ राजा महात्मानौ तथागतौ । अब्रवीत्परमप्रीतः सुतेयं वरवर्णिनी ।।"}, {"c": "12.30", "n": "12", "i": 51026, "v": "एकैव मम कन्यैषा युवां परिचरिष्यति । दर्शनीयानवद्याङ्गी शीलवृत्तसमन्विता । सुकुमारी कुमारी च पद्मकिञ्जल्कसंनिभा ।।"}, {"c": "12.30", "n": "13", "i": 51027, "v": "परमं सौम्य इत्युक्तस्ताभ्यां राजा शशास ताम् । कन्ये विप्रावुपचर देववत्पितृवच्च ह ।।"}, {"c": "12.30", "n": "14", "i": 51028, "v": "सा तु कन्या तथेत्युक्त्वा पितरं धर्मचारिणी । यथानिदेशं राज्ञस्तौ सत्कृत्योपचचार ह ।।"}, {"c": "12.30", "n": "15", "i": 51029, "v": "तस्यास्तथोपचारेण रूपेणाप्रतिमेन च । नारदं हृच्छयस्तूर्णं सहसैवान्वपद्यत ।।"}, {"c": "12.30", "n": "16", "i": 51030, "v": "ववृधे च ततस्तस्य हृदि कामो महात्मनः । यथा शुक्लस्य पक्षस्य प्रवृत्तावुडुराट्छनैः ।।"}, {"c": "12.30", "n": "17", "i": 51031, "v": "न च तं भागिनेयाय पर्वताय महात्मने । शशंस मन्मथं तीव्रं व्रीडमानः स धर्मवित् ।।"}, {"c": "12.30", "n": "18", "i": 51032, "v": "तपसा चेङ्गितेनाथ पर्वतोऽथ बुबोध तत् । कामार्तं नारदं क्रुद्धः शशापैनं ततो भृशम् ।।"}, {"c": "12.30", "n": "19", "i": 51033, "v": "कृत्वा समयमव्यग्रो भवान्वै सहितो मया । यो भवेद्धृदि संकल्पः शुभो वा यदि वाशुभः ।।"}, {"c": "12.30", "n": "20", "i": 51034, "v": "अन्योन्यस्य स आख्येय इति तद्वै मृषा कृतम् । भवता वचनं ब्रह्मंस्तस्मादेतद्वदाम्यहम् ।।"}, {"c": "12.30", "n": "21", "i": 51035, "v": "न हि कामं प्रवर्तन्तं भवानाचष्ट मे पुरा । सुकुमार्यां कुमार्यां ते तस्मादेष शपाम्यहम् ।।"}, {"c": "12.30", "n": "22", "i": 51036, "v": "ब्रह्मवादी गुरुर्यस्मात्तपस्वी ब्राह्मणश्च सन् । अकार्षीः समयभ्रंशमावाभ्यां यः कृतो मिथः ।।"}, {"c": "12.30", "n": "23", "i": 51037, "v": "शप्स्ये तस्मात्सुसंक्रुद्धो भवन्तं तं निबोध मे । सुकुमारी च ते भार्या भविष्यति न संशयः ।।"}, {"c": "12.30", "n": "24", "i": 51038, "v": "वानरं चैव कन्या त्वां विवाहात्प्रभृति प्रभो । संद्रक्ष्यन्ति नराश्चान्ये स्वरूपेण विनाकृतम् ।।"}, {"c": "12.30", "n": "25", "i": 51039, "v": "स तद्वाक्यं तु विज्ञाय नारदः पर्वतात्तदा । अशपत्तमपि क्रोधाद्भागिनेयं स मातुलः ।।"}, {"c": "12.30", "n": "26", "i": 51040, "v": "तपसा ब्रह्मचर्येण सत्येन च दमेन च । युक्तोऽपि धर्मनित्यश्च न स्वर्गवासमाप्स्यसि ।।"}, {"c": "12.30", "n": "27", "i": 51041, "v": "तौ तु शप्त्वा भृशं क्रुद्धौ परस्परममर्षणौ । प्रतिजग्मतुरन्योन्यं क्रुद्धाविव गजोत्तमौ ।।"}, {"c": "12.30", "n": "28", "i": 51042, "v": "पर्वतः पृथिवीं कृत्स्नां विचचार महामुनिः । पूज्यमानो यथान्यायं तेजसा स्वेन भारत ।।"}, {"c": "12.30", "n": "29", "i": 51043, "v": "अथ तामलभत्कन्यां नारदः सृञ्जयात्मजाम् । धर्मेण धर्मप्रवरः सुकुमारीमनिन्दिताम् ।।"}, {"c": "12.30", "n": "30", "i": 51044, "v": "सा तु कन्या यथाशापं नारदं तं ददर्श ह । पाणिग्रहणमन्त्राणां प्रयोगादेव वानरम् ।।"}, {"c": "12.30", "n": "31", "i": 51045, "v": "सुकुमारी च देवर्षिं वानरप्रतिमाननम् । नैवावमन्यत तदा प्रीतिमत्येव चाभवत् ।।"}, {"c": "12.30", "n": "32", "i": 51046, "v": "उपतस्थे च भर्तारं न चान्यं मनसाप्यगात् । देवं मुनिं वा यक्षं वा पतित्वे पतिवत्सला ।।"}, {"c": "12.30", "n": "33", "i": 51047, "v": "ततः कदाचिद्भगवान्पर्वतोऽनुससार ह । वनं विरहितं किंचित्तत्रापश्यत्स नारदम् ।।"}, {"c": "12.30", "n": "34", "i": 51048, "v": "ततोऽभिवाद्य प्रोवाच नारदं पर्वतस्तदा । भवान्प्रसादं कुरुतां स्वर्गादेशाय मे प्रभो ।।"}, {"c": "12.30", "n": "35", "i": 51049, "v": "तमुवाच ततो दृष्ट्वा पर्वतं नारदस्तदा । कृताञ्जलिमुपासीनं दीनं दीनतरः स्वयम् ।।"}, {"c": "12.30", "n": "36", "i": 51050, "v": "त्वयाहं प्रथमं शप्तो वानरस्त्वं भविष्यसि । इत्युक्तेन मया पश्चाच्छप्तस्त्वमपि मत्सरात् । अद्यप्रभृति वै वासं स्वर्गे नावाप्स्यसीति ह ।।"}, {"c": "12.30", "n": "37", "i": 51051, "v": "तव नैतद्धि सदृशं पुत्रस्थाने हि मे भवान् । निवर्तयेतां तौ शापमन्योऽन्येन तदा मुनी ।।"}, {"c": "12.30", "n": "38", "i": 51052, "v": "श्रीसमृद्धं तदा दृष्ट्वा नारदं देवरूपिणम् । सुकुमारी प्रदुद्राव परपत्यभिशङ्कया ।।"}, {"c": "12.30", "n": "39", "i": 51053, "v": "तां पर्वतस्ततो दृष्ट्वा प्रद्रवन्तीमनिन्दिताम् । अब्रवीत्तव भर्तैष नात्र कार्या विचारणा ।।"}, {"c": "12.30", "n": "40", "i": 51054, "v": "ऋषिः परमधर्मात्मा नारदो भगवान्प्रभुः । तवैवाभेद्यहृदयो मा ते भूदत्र संशयः ।।"}, {"c": "12.30", "n": "41", "i": 51055, "v": "सानुनीता बहुविधं पर्वतेन महात्मना । शापदोषं च तं भर्तुः श्रुत्वा स्वां प्रकृतिं गता । पर्वतोऽथ ययौ स्वर्गं नारदोऽथ ययौ गृहान् ।।"}, {"c": "12.30", "n": "42", "i": 51056, "v": "प्रत्यक्षकर्मा सर्वस्य नारदोऽयं महानृषिः । एष वक्ष्यति वै पृष्टो यथा वृत्तं नरोत्तम ।।"}, {"c": "12.31", "t": "वैशंपायन उवाच ।"}, {"c": "12.31", "n": "1", "i": 51057, "v": "ततो राजा पाण्डुसुतो नारदं प्रत्यभाषत । भगवञ्श्रोतुमिच्छामि सुवर्णष्ठीविसंभवम् ।।"}, {"c": "12.31", "n": "2", "i": 51058, "v": "एवमुक्तः स च मुनिर्धर्मराजेन नारदः । आचचक्षे यथा वृत्तं सुवर्णष्ठीविनं प्रति ।।"}, {"c": "12.31", "n": "3", "i": 51059, "v": "एवमेतन्महाराज यथायं केशवोऽब्रवीत् । कार्यस्यास्य तु यच्छेषं तत्ते वक्ष्यामि पृच्छतः ।।"}, {"c": "12.31", "n": "4", "i": 51060, "v": "अहं च पर्वतश्चैव स्वस्रीयो मे महामुनिः । वस्तुकामावभिगतौ सृञ्जयं जयतां वरम् ।।"}, {"c": "12.31", "n": "5", "i": 51061, "v": "तत्र संपूजितौ तेन विधिदृष्टेन कर्मणा । सर्वकामैः सुविहितौ निवसावोऽस्य वेश्मनि ।।"}, {"c": "12.31", "n": "6", "i": 51062, "v": "व्यतिक्रान्तासु वर्षासु समये गमनस्य च । पर्वतो मामुवाचेदं काले वचनमर्थवत् ।।"}, {"c": "12.31", "n": "7", "i": 51063, "v": "आवामस्य नरेन्द्रस्य गृहे परमपूजितौ । उषितौ समये ब्रह्मंश्चिन्त्यतामत्र सांप्रतम् ।।"}, {"c": "12.31", "n": "8", "i": 51064, "v": "ततोऽहमब्रुवं राजन्पर्वतं शुभदर्शनम् । सर्वमेतत्त्वयि विभो भागिनेयोपपद्यते ।।"}, {"c": "12.31", "n": "9", "i": 51065, "v": "वरेण छन्द्यतां राजा लभतां यद्यदिच्छति । आवयोस्तपसा सिद्धिं प्राप्नोतु यदि मन्यसे ।।"}, {"c": "12.31", "n": "10", "i": 51066, "v": "तत आहूय राजानं सृञ्जयं शुभदर्शनम् । पर्वतोऽनुमतं वाक्यमुवाच मुनिपुंगवः ।।"}, {"c": "12.31", "n": "11", "i": 51067, "v": "प्रीतौ स्वो नृप सत्कारैस्तव ह्यार्जवसंभृतैः । आवाभ्यामभ्यनुज्ञातो वरं नृवर चिन्तय ।।"}, {"c": "12.31", "n": "12", "i": 51068, "v": "देवानामविहिंसायां यद्भवेन्मानुषक्षमम् । तद्गृहाण महाराज पूजार्हो नौ मतो भवान् ।।"}, {"c": "12.31", "t": "सृञ्जय उवाच ।"}, {"c": "12.31", "n": "13", "i": 51069, "v": "प्रीतौ भवन्तौ यदि मे कृतमेतावता मम । एष एव परो लाभो निर्वृत्तो मे महाफलः ।।"}, {"c": "12.31", "t": "नारद उवाच ।"}, {"c": "12.31", "n": "14", "i": 51070, "v": "तमेवंवादिनं भूयः पर्वतः प्रत्यभाषत । वृणीष्व राजन्संकल्पो यस्ते हृदि चिरं स्थितः ।।"}, {"c": "12.31", "t": "सृञ्जय उवाच ।"}, {"c": "12.31", "n": "15", "i": 51071, "v": "अभीप्सामि सुतं वीरं वीर्यवन्तं दृढव्रतम् । आयुष्मन्तं महाभागं देवराजसमद्युतिम् ।।"}, {"c": "12.31", "t": "पर्वत उवाच ।"}, {"c": "12.31", "n": "16", "i": 51072, "v": "भविष्यत्येष ते कामो न त्वायुष्मान्भविष्यति । देवराजाभिभूत्यर्थं संकल्पो ह्येष ते हृदि ।।"}, {"c": "12.31", "n": "17", "i": 51073, "v": "सुवर्णष्ठीवनाच्चैव स्वर्णष्ठीवी भविष्यति । रक्ष्यश्च देवराजात्स देवराजसमद्युतिः ।।"}, {"c": "12.31", "t": "नारद उवाच ।"}, {"c": "12.31", "n": "18", "i": 51074, "v": "तच्छ्रुत्वा सृञ्जयो वाक्यं पर्वतस्य महात्मनः । प्रसादयामास तदा नैतदेवं भवेदिति ।।"}, {"c": "12.31", "n": "19", "i": 51075, "v": "आयुष्मान्मे भवेत्पुत्रो भवतस्तपसा मुने । न च तं पर्वतः किंचिदुवाचेन्द्रव्यपेक्षया ।।"}, {"c": "12.31", "n": "20", "i": 51076, "v": "तमहं नृपतिं दीनमब्रुवं पुनरेव तु । स्मर्तव्योऽहं महाराज दर्शयिष्यामि ते स्मृतः ।।"}, {"c": "12.31", "n": "21", "i": 51077, "v": "अहं ते दयितं पुत्रं प्रेतराजवशं गतम् । पुनर्दास्यामि तद्रूपं मा शुचः पृथिवीपते ।।"}, {"c": "12.31", "n": "22", "i": 51078, "v": "एवमुक्त्वा तु नृपतिं प्रयातौ स्वो यथेप्सितम् । सृञ्जयश्च यथाकामं प्रविवेश स्वमन्दिरम् ।।"}, {"c": "12.31", "n": "23", "i": 51079, "v": "सृञ्जयस्याथ राजर्षेः कस्मिंश्चित्कालपर्यये । जज्ञे पुत्रो महावीर्यस्तेजसा प्रज्वलन्निव ।।"}, {"c": "12.31", "n": "24", "i": 51080, "v": "ववृधे स यथाकालं सरसीव महोत्पलम् । बभूव काञ्चनष्ठीवी यथार्थं नाम तस्य तत् ।।"}, {"c": "12.31", "n": "25", "i": 51081, "v": "तदद्भुततमं लोके पप्रथे कुरुसत्तम । बुबुधे तच्च देवेन्द्रो वरदानं महात्मनोः ।।"}, {"c": "12.31", "n": "26", "i": 51082, "v": "ततस्त्वभिभवाद्भीतो बृहस्पतिमते स्थितः । कुमारस्यान्तरप्रेक्षी बभूव बलवृत्रहा ।।"}, {"c": "12.31", "n": "27", "i": 51083, "v": "चोदयामास वज्रं स दिव्यास्त्रं मूर्तिसंस्थितम् । व्याघ्रो भूत्वा जहीमं त्वं राजपुत्रमिति प्रभो ।।"}, {"c": "12.31", "n": "28", "i": 51084, "v": "विवृद्धः किल वीर्येण मामेषोऽभिभविष्यति । सृञ्जयस्य सुतो वज्र यथैनं पर्वतो ददौ ।।"}, {"c": "12.31", "n": "29", "i": 51085, "v": "एवमुक्तस्तु शक्रेण वज्रः परपुरंजयः । कुमारस्यान्तरप्रेक्षी नित्यमेवान्वपद्यत ।।"}, {"c": "12.31", "n": "30", "i": 51086, "v": "सृञ्जयोऽपि सुतं प्राप्य देवराजसमद्युतिम् । हृष्टः सान्तःपुरो राजा वननित्योऽभवत्तदा ।।"}, {"c": "12.31", "n": "31", "i": 51087, "v": "ततो भागीरथीतीरे कदाचिद्वननिर्झरे । धात्रीद्वितीयो बालः स क्रीडार्थं पर्यधावत ।।"}, {"c": "12.31", "n": "32", "i": 51088, "v": "पञ्चवर्षकदेशीयो बालो नागेन्द्रविक्रमः । सहसोत्पतितं व्याघ्रमाससाद महाबलः ।।"}, {"c": "12.31", "n": "33", "i": 51089, "v": "तेन चैव विनिष्पिष्टो वेपमानो नृपात्मजः । व्यसुः पपात मेदिन्यां ततो धात्री विचुक्रुशे ।।"}, {"c": "12.31", "n": "34", "i": 51090, "v": "हत्वा तु राजपुत्रं स तत्रैवान्तरधीयत । शार्दूलो देवराजस्य माययान्तर्हितस्तदा ।।"}, {"c": "12.31", "n": "35", "i": 51091, "v": "धात्र्यास्तु निनदं श्रुत्वा रुदत्याः परमार्तवत् । अभ्यधावत तं देशं स्वयमेव महीपतिः ।।"}, {"c": "12.31", "n": "36", "i": 51092, "v": "स ददर्श गतासुं तं शयानं पीतशोणितम् । कुमारं विगतानन्दं निशाकरमिव च्युतम् ।।"}, {"c": "12.31", "n": "37", "i": 51093, "v": "स तमुत्सङ्गमारोप्य परिपीडितवक्षसम् । पुत्रं रुधिरसंसिक्तं पर्यदेवयदातुरः ।।"}, {"c": "12.31", "n": "38", "i": 51094, "v": "ततस्ता मातरस्तस्य रुदन्त्यः शोककर्शिताः । अभ्यधावन्त तं देशं यत्र राजा स सृञ्जयः ।।"}, {"c": "12.31", "n": "39", "i": 51095, "v": "ततः स राजा सस्मार मामन्तर्गतमानसः । तच्चाहं चिन्तितं ज्ञात्वा गतवांस्तस्य दर्शनम् ।।"}, {"c": "12.31", "n": "40", "i": 51096, "v": "स मयैतानि वाक्यानि श्रावितः शोकलालसः । यानि ते यदुवीरेण कथितानि महीपते ।।"}, {"c": "12.31", "n": "41", "i": 51097, "v": "संजीवितश्चापि मया वासवानुमते तदा । भवितव्यं तथा तच्च न तच्छक्यमतोऽन्यथा ।।"}, {"c": "12.31", "n": "42", "i": 51098, "v": "अत ऊर्ध्वं कुमारः स स्वर्णष्ठीवी महायशाः । चित्तं प्रसादयामास पितुर्मातुश्च वीर्यवान् ।।"}, {"c": "12.31", "n": "43", "i": 51099, "v": "कारयामास राज्यं स पितरि स्वर्गते विभुः । वर्षाणामेकशतवत्सहस्रं भीमविक्रमः ।।"}, {"c": "12.31", "n": "44", "i": 51100, "v": "तत इष्ट्वा महायज्ञैर्बहुभिर्भूरिदक्षिणैः । तर्पयामास देवांश्च पितॄंश्चैव महाद्युतिः ।।"}, {"c": "12.31", "n": "45", "i": 51101, "v": "उत्पाद्य च बहून्पुत्रान्कुलसंतानकारिणः । कालेन महता राजन्कालधर्ममुपेयिवान् ।।"}, {"c": "12.31", "n": "46", "i": 51102, "v": "स त्वं राजेन्द्र संजातं शोकमेतन्निवर्तय । यथा त्वां केशवः प्राह व्यासश्च सुमहातपाः ।।"}, {"c": "12.31", "n": "47", "i": 51103, "v": "पितृपैतामहं राज्यमास्थाय दुरमुद्वह । इष्ट्वा पुण्यैर्महायज्ञैरिष्टाँल्लोकानवाप्स्यसि ।।"}, {"c": "12.32", "t": "वैशंपायन उवाच ।"}, {"c": "12.32", "n": "1", "i": 51104, "v": "तूष्णींभूतं तु राजानं शोचमानं युधिष्ठिरम् । तपस्वी धर्मतत्त्वज्ञः कृष्णद्वैपायनोऽब्रवीत् ।।"}, {"c": "12.32", "n": "2", "i": 51105, "v": "प्रजानां पालनं धर्मो राज्ञां राजीवलोचन । धर्मः प्रमाणं लोकस्य नित्यं धर्मानुवर्तनम् ।।"}, {"c": "12.32", "n": "3", "i": 51106, "v": "अनुतिष्ठस्व वै राजन्पितृपैतामहं पदम् । ब्राह्मणेषु च यो धर्मः स नित्यो वेदनिश्चितः ।।"}, {"c": "12.32", "n": "4", "i": 51107, "v": "तत्प्रमाणं प्रमाणानां शाश्वतं भरतर्षभ । तस्य धर्मस्य कृत्स्नस्य क्षत्रियः परिरक्षिता ।।"}, {"c": "12.32", "n": "5", "i": 51108, "v": "तथा यः प्रतिहन्त्यस्य शासनं विषये नरः । स बाहुभ्यां विनिग्राह्यो लोकयात्राविघातकः ।।"}, {"c": "12.32", "n": "6", "i": 51109, "v": "प्रमाणमप्रमाणं यः कुर्यान्मोहवशं गतः । भृत्यो वा यदि वा पुत्रस्तपस्वी वापि कश्चन । पापान्सर्वैरुपायैस्तान्नियच्छेद्घातयेत वा ।।"}, {"c": "12.32", "n": "7", "i": 51110, "v": "अतोऽन्यथा वर्तमानो राजा प्राप्नोति किल्बिषम् । धर्मं विनश्यमानं हि यो न रक्षेत्स धर्महा ।।"}, {"c": "12.32", "n": "8", "i": 51111, "v": "ते त्वया धर्महन्तारो निहताः सपदानुगाः । स्वधर्मे वर्तमानस्त्वं किं नु शोचसि पाण्डव । राजा हि हन्याद्दद्याच्च प्रजा रक्षेच्च धर्मतः ।।"}, {"c": "12.32", "t": "युधिष्ठिर उवाच ।"}, {"c": "12.32", "n": "9", "i": 51112, "v": "न तेऽभिशङ्के वचनं यद्ब्रवीषि तपोधन । अपरोक्षो हि ते धर्मः सर्वधर्मभृतां वर ।।"}, {"c": "12.32", "n": "10", "i": 51113, "v": "मया ह्यवध्या बहवो घातिता राज्यकारणात् । तान्यकार्याणि मे ब्रह्मन्दहन्ति च तपन्ति च ।।"}, {"c": "12.32", "t": "व्यास उवाच ।"}, {"c": "12.32", "n": "11", "i": 51114, "v": "ईश्वरो वा भवेत्कर्ता पुरुषो वापि भारत । हठो वा वर्तते लोके कर्मजं वा फलं स्मृतम् ।।"}, {"c": "12.32", "n": "12", "i": 51115, "v": "ईश्वरेण नियुक्ता हि साध्वसाधु च पार्थिव । कुर्वन्ति पुरुषाः कर्म फलमीश्वरगामि तत् ।।"}, {"c": "12.32", "n": "13", "i": 51116, "v": "यथा हि पुरुषश्छिन्द्याद्वृक्षं परशुना वने । छेत्तुरेव भवेत्पापं परशोर्न कथंचन ।।"}, {"c": "12.32", "n": "14", "i": 51117, "v": "अथ वा तदुपादानात्प्राप्नुयुः कर्मणः फलम् । दण्डशस्त्रकृतं पापं पुरुषे तन्न विद्यते ।।"}, {"c": "12.32", "n": "15", "i": 51118, "v": "न चैतदिष्टं कौन्तेय यदन्येन फलं कृतम् । प्राप्नुयादिति तस्माच्च ईश्वरे तन्निवेशय ।।"}, {"c": "12.32", "n": "16", "i": 51119, "v": "अथ वा पुरुषः कर्ता कर्मणोः शुभपापयोः । न परं विद्यते तस्मादेवमन्यच्छुभं कुरु ।।"}, {"c": "12.32", "n": "17", "i": 51120, "v": "न हि कश्चित्क्वचिद्राजन्दिष्टात्प्रतिनिवर्तते । दण्डशस्त्रकृतं पापं पुरुषे तन्न विद्यते ।।"}, {"c": "12.32", "n": "18", "i": 51121, "v": "यदि वा मन्यसे राजन्हठे लोकं प्रतिष्ठितम् । एवमप्यशुभं कर्म न भूतं न भविष्यति ।।"}, {"c": "12.32", "n": "19", "i": 51122, "v": "अथाभिपत्तिर्लोकस्य कर्तव्या शुभपापयोः । अभिपन्नतमं लोके राज्ञामुद्यतदण्डनम् ।।"}, {"c": "12.32", "n": "20", "i": 51123, "v": "अथापि लोके कर्माणि समावर्तन्त भारत । शुभाशुभफलं चेमे प्राप्नुवन्तीति मे मतिः ।।"}, {"c": "12.32", "n": "21", "i": 51124, "v": "एवं सत्यं शुभादेशं कर्मणस्तत्फलं ध्रुवम् । त्यज तद्राजशार्दूल मैवं शोके मनः कृथाः ।।"}, {"c": "12.32", "n": "22", "i": 51125, "v": "स्वधर्मे वर्तमानस्य सापवादेऽपि भारत । एवमात्मपरित्यागस्तव राजन्न शोभनः ।।"}, {"c": "12.32", "n": "23", "i": 51126, "v": "विहितानीह कौन्तेय प्रायश्चित्तानि कर्मिणाम् । शरीरवांस्तानि कुर्यादशरीरः पराभवेत् ।।"}, {"c": "12.32", "n": "24", "i": 51127, "v": "तद्राजञ्जीवमानस्त्वं प्रायश्चित्तं चरिष्यसि । प्रायश्चित्तमकृत्वा तु प्रेत्य तप्तासि भारत ।।"}, {"c": "12.33", "t": "युधिष्ठिर उवाच ।"}, {"c": "12.33", "n": "1", "i": 51128, "v": "हताः पुत्राश्च पौत्राश्च भ्रातरः पितरस्तथा । श्वशुरा गुरवश्चैव मातुलाः सपितामहाः ।।"}, {"c": "12.33", "n": "2", "i": 51129, "v": "क्षत्रियाश्च महात्मानः संबन्धिसुहृदस्तथा । वयस्या ज्ञातयश्चैव भ्रातरश्च पितामह ।।"}, {"c": "12.33", "n": "3", "i": 51130, "v": "बहवश्च मनुष्येन्द्रा नानादेशसमागताः । घातिता राज्यलुब्धेन मयैकेन पितामह ।।"}, {"c": "12.33", "n": "4", "i": 51131, "v": "तांस्तादृशानहं हत्वा धर्मनित्यान्महीक्षितः । असकृत्सोमपान्वीरान्किं प्राप्स्यामि तपोधन ।।"}, {"c": "12.33", "n": "5", "i": 51132, "v": "दह्याम्यनिशमद्याहं चिन्तयानः पुनः पुनः । हीनां पार्थिवसिंहैस्तैः श्रीमद्भिः पृथिवीमिमाम् ।।"}, {"c": "12.33", "n": "6", "i": 51133, "v": "दृष्ट्वा ज्ञातिवधं घोरं हतांश्च शतशः परान् । कोटिशश्च नरानन्यान्परितप्ये पितामह ।।"}, {"c": "12.33", "n": "7", "i": 51134, "v": "का नु तासां वरस्त्रीणामवस्थाद्य भविष्यति । विहीनानां स्वतनयैः पतिभिर्भ्रातृभिस्तथा ।।"}, {"c": "12.33", "n": "8", "i": 51135, "v": "अस्मानन्तकरान्घोरान्पाण्डवान्वृष्णिसंहितान् । आक्रोशन्त्यः कृशा दीना निपतन्त्यश्च भूतले ।।"}, {"c": "12.33", "n": "9", "i": 51136, "v": "अपश्यन्त्यः पितॄन्भ्रातॄन्पतीन्पुत्रांश्च योषितः । त्यक्त्वा प्राणान्प्रियान्सर्वा गमिष्यन्ति यमक्षयम् ।।"}, {"c": "12.33", "n": "10", "i": 51137, "v": "वत्सलत्वाद्द्विजश्रेष्ठ तत्र मे नास्ति संशयः । व्यक्तं सौक्ष्म्याच्च धर्मस्य प्राप्स्यामः स्त्रीवधं वयम् ।।"}, {"c": "12.33", "n": "11", "i": 51138, "v": "ते वयं सुहृदो हत्वा कृत्वा पापमनन्तकम् । नरके निपतिष्यामो ह्यधःशिरस एव च ।।"}, {"c": "12.33", "n": "12", "i": 51139, "v": "शरीराणि विमोक्ष्यामस्तपसोग्रेण सत्तम । आश्रमांश्च विशेषांस्त्वं ममाचक्ष्व पितामह ।।"}, {"c": "12.34", "t": "वैशंपायन उवाच ।"}, {"c": "12.34", "n": "1", "i": 51140, "v": "युधिष्ठिरस्य तद्वाक्यं श्रुत्वा द्वैपायनस्तदा । समीक्ष्य निपुणं बुद्ध्या ऋषिः प्रोवाच पाण्डवम् ।।"}, {"c": "12.34", "n": "2", "i": 51141, "v": "मा विषादं कृथा राजन्क्षत्रधर्ममनुस्मर । स्वधर्मेण हता ह्येते क्षत्रियाः क्षत्रियर्षभ ।।"}, {"c": "12.34", "n": "3", "i": 51142, "v": "काङ्क्षमाणाः श्रियं कृत्स्नां पृथिव्यां च महद्यशः । कृतान्तविधिसंयुक्ताः कालेन निधनं गताः ।।"}, {"c": "12.34", "n": "4", "i": 51143, "v": "न त्वं हन्ता न भीमोऽपि नार्जुनो न यमावपि । कालः पर्यायधर्मेण प्राणानादत्त देहिनाम् ।।"}, {"c": "12.34", "n": "5", "i": 51144, "v": "न यस्य मातापितरौ नानुग्राह्योऽस्ति कश्चन । कर्मसाक्षी प्रजानां यस्तेन कालेन संहृताः ।।"}, {"c": "12.34", "n": "6", "i": 51145, "v": "हेतुमात्रमिदं तस्य कालस्य पुरुषर्षभ । यद्धन्ति भूतैर्भूतानि तदस्मै रूपमैश्वरम् ।।"}, {"c": "12.34", "n": "7", "i": 51146, "v": "कर्ममूर्त्यात्मकं विद्धि साक्षिणं शुभपापयोः । सुखदुःखगुणोदर्कं कालं कालफलप्रदम् ।।"}, {"c": "12.34", "n": "8", "i": 51147, "v": "तेषामपि महाबाहो कर्माणि परिचिन्तय । विनाशहेतुकारित्वे यैस्ते कालवशं गताः ।।"}, {"c": "12.34", "n": "9", "i": 51148, "v": "आत्मनश्च विजानीहि नियमव्रतशीलताम् । यदा त्वमीदृशं कर्म विधिनाक्रम्य कारितः ।।"}, {"c": "12.34", "n": "10", "i": 51149, "v": "त्वष्ट्रेव विहितं यन्त्रं यथा स्थापयितुर्वशे । कर्मणा कालयुक्तेन तथेदं भ्राम्यते जगत् ।।"}, {"c": "12.34", "n": "11", "i": 51150, "v": "पुरुषस्य हि दृष्ट्वेमामुत्पत्तिमनिमित्ततः । यदृच्छया विनाशं च शोकहर्षावनर्थकौ ।।"}, {"c": "12.34", "n": "12", "i": 51151, "v": "व्यलीकं चापि यत्त्वत्र चित्तवैतंसिकं तव । तदर्थमिष्यते राजन्प्रायश्चित्तं तदाचर ।।"}, {"c": "12.34", "n": "13", "i": 51152, "v": "इदं च श्रूयते पार्थ युद्धे देवासुरे पुरा । असुरा भ्रातरो ज्येष्ठा देवाश्चापि यवीयसः ।।"}, {"c": "12.34", "n": "14", "i": 51153, "v": "तेषामपि श्रीनिमित्तं महानासीत्समुच्छ्रयः । युद्धं वर्षसहस्राणि द्वात्रिंशदभवत्किल ।।"}, {"c": "12.34", "n": "15", "i": 51154, "v": "एकार्णवां महीं कृत्वा रुधिरेण परिप्लुताम् । जघ्नुर्दैत्यांस्तदा देवास्त्रिदिवं चैव लेभिरे ।।"}, {"c": "12.34", "n": "16", "i": 51155, "v": "तथैव पृथिवीं लब्ध्वा ब्राह्मणा वेदपारगाः । संश्रिता दानवानां वै साह्यार्थे दर्पमोहिताः ।।"}, {"c": "12.34", "n": "17", "i": 51156, "v": "शालावृका इति ख्यातास्त्रिषु लोकेषु भारत । अष्टाशीतिसहस्राणि ते चापि विबुधैर्हताः ।।"}, {"c": "12.34", "n": "18", "i": 51157, "v": "धर्मव्युच्छित्तिमिच्छन्तो येऽधर्मस्य प्रवर्तकाः । हन्तव्यास्ते दुरात्मानो देवैर्दैत्या इवोल्बणाः ।।"}, {"c": "12.34", "n": "19", "i": 51158, "v": "एकं हत्वा यदि कुले शिष्टानां स्यादनामयम् । कुलं हत्वाथ राष्ट्रं वा न तद्वृत्तोपघातकम् ।।"}, {"c": "12.34", "n": "20", "i": 51159, "v": "अधर्मरूपो धर्मो हि कश्चिदस्ति नराधिप । धर्मश्चाधर्मरूपोऽस्ति तच्च ज्ञेयं विपश्चिता ।।"}, {"c": "12.34", "n": "21", "i": 51160, "v": "तस्मात्संस्तम्भयात्मानं श्रुतवानसि पाण्डव । देवैः पूर्वगतं मार्गमनुयातोऽसि भारत ।।"}, {"c": "12.34", "n": "22", "i": 51161, "v": "न हीदृशा गमिष्यन्ति नरकं पाण्डवर्षभ । भ्रातॄनाश्वासयैतांस्त्वं सुहृदश्च परंतप ।।"}, {"c": "12.34", "n": "23", "i": 51162, "v": "यो हि पापसमारम्भे कार्ये तद्भावभावितः । कुर्वन्नपि तथैव स्यात्कृत्वा च निरपत्रपः ।।"}, {"c": "12.34", "n": "24", "i": 51163, "v": "तस्मिंस्तत्कलुषं सर्वं समाप्तमिति शब्दितम् । प्रायश्चित्तं न तस्यास्ति ह्रासो वा पापकर्मणः ।।"}, {"c": "12.34", "n": "25", "i": 51164, "v": "त्वं तु शुक्लाभिजातीयः परदोषेण कारितः । अनिच्छमानः कर्मेदं कृत्वा च परितप्यसे ।।"}, {"c": "12.34", "n": "26", "i": 51165, "v": "अश्वमेधो महायज्ञः प्रायश्चित्तमुदाहृतम् । तमाहर महाराज विपाप्मैवं भविष्यसि ।।"}, {"c": "12.34", "n": "27", "i": 51166, "v": "मरुद्भिः सह जित्वारीन्मघवान्पाकशासनः । एकैकं क्रतुमाहृत्य शतकृत्वः शतक्रतुः ।।"}, {"c": "12.34", "n": "28", "i": 51167, "v": "पूतपाप्मा जितस्वर्गो लोकान्प्राप्य सुखोदयान् । मरुद्गणवृतः शक्रः शुशुभे भासयन्दिशः ।।"}, {"c": "12.34", "n": "29", "i": 51168, "v": "स्वर्गलोके महीयन्तमप्सरोभिः शचीपतिम् । ऋषयः पर्युपासन्ते देवाश्च विबुधेश्वरम् ।।"}, {"c": "12.34", "n": "30", "i": 51169, "v": "सोऽयं त्वमिह संक्रान्तो विक्रमेण वसुंधराम् । निर्जिताश्च महीपाला विक्रमेण त्वयानघ ।।"}, {"c": "12.34", "n": "31", "i": 51170, "v": "तेषां पुराणि राष्ट्राणि गत्वा राजन्सुहृद्वृतः । भ्रातॄन्पुत्रांश्च पौत्रांश्च स्वे स्वे राज्येऽभिषेचय ।।"}, {"c": "12.34", "n": "32", "i": 51171, "v": "बालानपि च गर्भस्थान्सान्त्वानि समुदाचरन् । रञ्जयन्प्रकृतीः सर्वाः परिपाहि वसुंधराम् ।।"}, {"c": "12.34", "n": "33", "i": 51172, "v": "कुमारो नास्ति येषां च कन्यास्तत्राभिषेचय । कामाशयो हि स्त्रीवर्गः शोकमेवं प्रहास्यति ।।"}, {"c": "12.34", "n": "34", "i": 51173, "v": "एवमाश्वासनं कृत्वा सर्वराष्ट्रेषु भारत । यजस्व वाजिमेधेन यथेन्द्रो विजयी पुरा ।।"}, {"c": "12.34", "n": "35", "i": 51174, "v": "अशोच्यास्ते महात्मानः क्षत्रियाः क्षत्रियर्षभ । स्वकर्मभिर्गता नाशं कृतान्तबलमोहिताः ।।"}, {"c": "12.34", "n": "36", "i": 51175, "v": "अवाप्तः क्षत्रधर्मस्ते राज्यं प्राप्तमकल्मषम् । चरस्व धर्मं कौन्तेय श्रेयान्यः प्रेत्य भाविकः ।।"}, {"c": "12.35", "t": "युधिष्ठिर उवाच ।"}, {"c": "12.35", "n": "1", "i": 51176, "v": "कानि कृत्वेह कर्माणि प्रायश्चित्तीयते नरः । किं कृत्वा चैव मुच्येत तन्मे ब्रूहि पितामह ।।"}, {"c": "12.35", "t": "व्यास उवाच ।"}, {"c": "12.35", "n": "2", "i": 51177, "v": "अकुर्वन्विहितं कर्म प्रतिषिद्धानि चाचरन् । प्रायश्चित्तीयते ह्येवं नरो मिथ्या च वर्तयन् ।।"}, {"c": "12.35", "n": "3", "i": 51178, "v": "सूर्येणाभ्युदितो यश्च ब्रह्मचारी भवत्युत । तथा सूर्याभिनिर्मुक्तः कुनखी श्यावदन्नपि ।।"}, {"c": "12.35", "n": "4", "i": 51179, "v": "परिवित्तिः परिवेत्ता ब्रह्मोज्झो यश्च कुत्सकः । दिधिषूपतिस्तथा यः स्यादग्रेदिधिषुरेव च ।।"}, {"c": "12.35", "n": "5", "i": 51180, "v": "अवकीर्णी भवेद्यश्च द्विजातिवधकस्तथा । अतीर्थे ब्रह्मणस्त्यागी तीर्थे चाप्रतिपादकः ।।"}, {"c": "12.35", "n": "6", "i": 51181, "v": "ग्रामयाजी च कौन्तेय राज्ञश्च परिविक्रयी । शूद्रस्त्रीवधको यश्च पूर्वः पूर्वस्तु गर्हितः ।।"}, {"c": "12.35", "n": "7", "i": 51182, "v": "वृथापशुसमालम्भी वनदाहस्य कारकः । अनृतेनोपचर्ता च प्रतिरोद्धा गुरोस्तथा ।।"}, {"c": "12.35", "n": "8", "i": 51183, "v": "यश्चाग्नीनपविध्येत तथैव ब्रह्मविक्रयी । एतान्येनांसि सर्वाणि व्युत्क्रान्तसमयश्च यः ।।"}, {"c": "12.35", "n": "9", "i": 51184, "v": "अकार्याण्यपि वक्ष्यामि यानि तानि निबोध मे । लोकवेदविरुद्धानि तान्येकाग्रमनाः शृणु ।।"}, {"c": "12.35", "n": "10", "i": 51185, "v": "स्वधर्मस्य परित्यागः परधर्मस्य च क्रिया । अयाज्ययाजनं चैव तथाभक्ष्यस्य भक्षणम् ।।"}, {"c": "12.35", "n": "11", "i": 51186, "v": "शरणागतसंत्यागो भृत्यस्याभरणं तथा । रसानां विक्रयश्चापि तिर्यग्योनिवधस्तथा ।।"}, {"c": "12.35", "n": "12", "i": 51187, "v": "आधानादीनि कर्माणि शक्तिमान्न करोति यः । अप्रयच्छंश्च सर्वाणि नित्यं देयानि भारत ।।"}, {"c": "12.35", "n": "13", "i": 51188, "v": "दक्षिणानामदानं च ब्राह्मणस्वाभिमर्शनम् । सर्वाण्येतान्यकार्याणि प्राहुर्धर्मविदो जनाः ।।"}, {"c": "12.35", "n": "14", "i": 51189, "v": "पित्रा विभजते पुत्रो यश्च स्याद्गुरुतल्पगः । अप्रजायन्नधर्मेण भवत्याधर्मिको जनः ।।"}, {"c": "12.35", "n": "15", "i": 51190, "v": "उक्तान्येतानि कर्माणि विस्तरेणेतरेण च । यानि कुर्वन्नकुर्वंश्च प्रायश्चित्तीयते जनः ।।"}, {"c": "12.35", "n": "16", "i": 51191, "v": "एतान्येव तु कर्माणि क्रियमाणानि मानवान् । येषु येषु निमित्तेषु न लिम्पन्त्यथ तच्छृणु ।।"}, {"c": "12.35", "n": "17", "i": 51192, "v": "प्रगृह्य शस्त्रमायान्तमपि वेदान्तगं रणे । जिघांसन्तं निहत्याजौ न तेन ब्रह्महा भवेत् ।।"}, {"c": "12.35", "n": "18", "i": 51193, "v": "अपि चाप्यत्र कौन्तेय मन्त्रो वेदेषु पठ्यते । वेदप्रमाणविहितं तं धर्मं प्रब्रवीमि ते ।।"}, {"c": "12.35", "n": "19", "i": 51194, "v": "अपेतं ब्राह्मणं वृत्ताद्यो हन्यादाततायिनम् । न तेन ब्रह्महा स स्यान्मन्युस्तं मन्युमृच्छति ।।"}, {"c": "12.35", "n": "20", "i": 51195, "v": "प्राणात्यये तथाज्ञानादाचरन्मदिरामपि । अचोदितो धर्मपरः पुनः संस्कारमर्हति ।।"}, {"c": "12.35", "n": "21", "i": 51196, "v": "एतत्ते सर्वमाख्यातं कौन्तेयाभक्ष्यभक्षणम् । प्रायश्चित्तविधानेन सर्वमेतेन शुध्यति ।।"}, {"c": "12.35", "n": "22", "i": 51197, "v": "गुरुतल्पं हि गुर्वर्थे न दूषयति मानवम् । उद्दालकः श्वेतकेतुं जनयामास शिष्यतः ।।"}, {"c": "12.35", "n": "23", "i": 51198, "v": "स्तेयं कुर्वंस्तु गुर्वर्थमापत्सु न निबध्यते । बहुशः कामकारेण न चेद्यः संप्रवर्तते ।।"}, {"c": "12.35", "n": "24", "i": 51199, "v": "अन्यत्र ब्राह्मणस्वेभ्य आददानो न दुष्यति । स्वयमप्राशिता यश्च न स पापेन लिप्यते ।।"}, {"c": "12.35", "n": "25", "i": 51200, "v": "प्राणत्राणेऽनृतं वाच्यमात्मनो वा परस्य वा । गुर्वर्थे स्त्रीषु चैव स्याद्विवाहकरणेषु च ।।"}, {"c": "12.35", "n": "26", "i": 51201, "v": "नावर्तते व्रतं स्वप्ने शुक्रमोक्षे कथंचन । आज्यहोमः समिद्धेऽग्नौ प्रायश्चित्तं विधीयते ।।"}, {"c": "12.35", "n": "27", "i": 51202, "v": "पारिवित्त्यं च पतिते नास्ति प्रव्रजिते तथा । भिक्षिते पारदार्यं च न तद्धर्मस्य दूषकम् ।।"}, {"c": "12.35", "n": "28", "i": 51203, "v": "वृथापशुसमालम्भं नैव कुर्यान्न कारयेत् । अनुग्रहः पशूणां हि संस्कारो विधिचोदितः ।।"}, {"c": "12.35", "n": "29", "i": 51204, "v": "अनर्हे ब्राह्मणे दत्तमज्ञानात्तन्न दूषकम् । सकारणं तथा तीर्थेऽतीर्थे वा प्रतिपादनम् ।।"}, {"c": "12.35", "n": "30", "i": 51205, "v": "स्त्रियस्तथापचारिण्यो निष्कृतिः स्याददूषिका । अपि सा पूयते तेन न तु भर्ता प्रदुष्यते ।।"}, {"c": "12.35", "n": "31", "i": 51206, "v": "तत्त्वं ज्ञात्वा तु सोमस्य विक्रयः स्याददूषकः । असमर्थस्य भृत्यस्य विसर्गः स्याददोषवान् । वनदाहो गवामर्थे क्रियमाणो न दूषकः ।।"}, {"c": "12.35", "n": "32", "i": 51207, "v": "उक्तान्येतानि कर्माणि यानि कुर्वन्न दुष्यति । प्रायश्चित्तानि वक्ष्यामि विस्तरेणैव भारत ।।"}, {"c": "12.36", "t": "व्यास उवाच ।"}, {"c": "12.36", "n": "1", "i": 51208, "v": "तपसा कर्मभिश्चैव प्रदानेन च भारत । पुनाति पापं पुरुषः पूतश्चेन्न प्रवर्तते ।।"}, {"c": "12.36", "n": "2", "i": 51209, "v": "एककालं तु भुञ्जानश्चरन्भैक्षं स्वकर्मकृत् । कपालपाणिः खट्वाङ्गी ब्रह्मचारी सदोत्थितः ।।"}, {"c": "12.36", "n": "3", "i": 51210, "v": "अनसूयुरधःशायी कर्म लोके प्रकाशयन् । पूर्णैर्द्वादशभिर्वर्षैर्ब्रह्महा विप्रमुच्यते ।।"}, {"c": "12.36", "n": "4", "i": 51211, "v": "षड्भिर्वर्षैः कृच्छ्रभोजी ब्रह्महा पूयते नरः । मासे मासे समश्नंस्तु त्रिभिर्वर्षैः प्रमुच्यते ।।"}, {"c": "12.36", "n": "5", "i": 51212, "v": "संवत्सरेण मासाशी पूयते नात्र संशयः । तथैवोपरमन्राजन्स्वल्पेनापि प्रमुच्यते ।।"}, {"c": "12.36", "n": "6", "i": 51213, "v": "क्रतुना चाश्वमेधेन पूयते नात्र संशयः । ये चास्यावभृथे स्नान्ति केचिदेवंविधा नराः ।।"}, {"c": "12.36", "n": "7", "i": 51214, "v": "ते सर्वे पूतपाप्मानो भवन्तीति परा श्रुतिः । ब्राह्मणार्थे हतो युद्धे मुच्यते ब्रह्महत्यया ।।"}, {"c": "12.36", "n": "8", "i": 51215, "v": "गवां शतसहस्रं तु पात्रेभ्यः प्रतिपादयन् । ब्रह्महा विप्रमुच्येत सर्वपापेभ्य एव च ।।"}, {"c": "12.36", "n": "9", "i": 51216, "v": "कपिलानां सहस्राणि यो दद्यात्पञ्चविंशतिम् । दोग्ध्रीणां स च पापेभ्यः सर्वेभ्यो विप्रमुच्यते ।।"}, {"c": "12.36", "n": "10", "i": 51217, "v": "गोसहस्रं सवत्सानां दोग्ध्रीणां प्राणसंशये । साधुभ्यो वै दरिद्रेभ्यो दत्त्वा मुच्येत किल्बिषात् ।।"}, {"c": "12.36", "n": "11", "i": 51218, "v": "शतं वै यस्तु काम्बोजान्ब्राह्मणेभ्यः प्रयच्छति । नियतेभ्यो महीपाल स च पापात्प्रमुच्यते ।।"}, {"c": "12.36", "n": "12", "i": 51219, "v": "मनोरथं तु यो दद्यादेकस्मा अपि भारत । न कीर्तयेत दत्त्वा यः स च पापात्प्रमुच्यते ।।"}, {"c": "12.36", "n": "13", "i": 51220, "v": "सुरापानं सकृत्पीत्वा योऽग्निवर्णां पिबेद्द्विजः । स पावयत्यथात्मानमिह लोके परत्र च ।।"}, {"c": "12.36", "n": "14", "i": 51221, "v": "मेरुप्रपातं प्रपतञ्ज्वलनं वा समाविशन् । महाप्रस्थानमातिष्ठन्मुच्यते सर्वकिल्बिषैः ।।"}, {"c": "12.36", "n": "15", "i": 51222, "v": "बृहस्पतिसवेनेष्ट्वा सुरापो ब्राह्मणः पुनः । समितिं ब्राह्मणैर्गच्छेदिति वै ब्राह्मणी श्रुतिः ।।"}, {"c": "12.36", "n": "16", "i": 51223, "v": "भूमिप्रदानं कुर्याद्यः सुरां पीत्वा विमत्सरः । पुनर्न च पिबेद्राजन्संस्कृतः शुध्यते नरः ।।"}, {"c": "12.36", "n": "17", "i": 51224, "v": "गुरुतल्पी शिलां तप्तामायसीमधिसंविशेत् । पाणावाधाय वा शेफं प्रव्रजेदूर्ध्वदर्शनः ।।"}, {"c": "12.36", "n": "18", "i": 51225, "v": "शरीरस्य विमोक्षेण मुच्यते कर्मणोऽशुभात् । कर्मभ्यो विप्रमुच्यन्ते यत्ताः संवत्सरं स्त्रियः ।।"}, {"c": "12.36", "n": "19", "i": 51226, "v": "महाव्रतं चरेद्यस्तु दद्यात्सर्वस्वमेव तु । गुर्वर्थे वा हतो युद्धे स मुच्येत्कर्मणोऽशुभात् ।।"}, {"c": "12.36", "n": "20", "i": 51227, "v": "अनृतेनोपचर्ता च प्रतिरोद्धा गुरोस्तथा । उपहृत्य प्रियं तस्मै तस्मात्पापात्प्रमुच्यते ।।"}, {"c": "12.36", "n": "21", "i": 51228, "v": "अवकीर्णिनिमित्तं तु ब्रह्महत्याव्रतं चरेत् । खरचर्मवासाः षण्मासं तथा मुच्येत किल्बिषात् ।।"}, {"c": "12.36", "n": "22", "i": 51229, "v": "परदारापहारी च परस्यापहरन्वसु । संवत्सरं व्रती भूत्वा तथा मुच्येत किल्बिषात् ।।"}, {"c": "12.36", "n": "23", "i": 51230, "v": "स्तेयं तु यस्यापहरेत्तस्मै दद्यात्समं वसु । विविधेनाभ्युपायेन तेन मुच्येत किल्बिषात् ।।"}, {"c": "12.36", "n": "24", "i": 51231, "v": "कृच्छ्राद्द्वादशरात्रेण स्वभ्यस्तेन दशावरम् । परिवेत्ता भवेत्पूतः परिवित्तिश्च भारत ।।"}, {"c": "12.36", "n": "25", "i": 51232, "v": "निवेश्यं तु भवेत्तेन सदा तारयिता पितॄन् । न तु स्त्रिया भवेद्दोषो न तु सा तेन लिप्यते ।।"}, {"c": "12.36", "n": "26", "i": 51233, "v": "भजने ह्यृतुना शुद्धं चातुर्मास्यं विधीयते । स्त्रियस्तेन विशुध्यन्ति इति धर्मविदो विदुः ।।"}, {"c": "12.36", "n": "27", "i": 51234, "v": "स्त्रियस्त्वाशङ्किताः पापैर्नोपगम्या हि जानता । रजसा ता विशुध्यन्ते भस्मना भाजनं यथा ।।"}, {"c": "12.36", "n": "28", "i": 51235, "v": "चतुष्पात्सकलो धर्मो ब्राह्मणानां विधीयते । पादावकृष्टो राजन्ये तथा धर्मो विधीयते ।।"}, {"c": "12.36", "n": "29", "i": 51236, "v": "तथा वैश्ये च शूद्रे च पादः पादो विधीयते । विद्यादेवंविधेनैषां गुरुलाघवनिश्चयम् ।।"}, {"c": "12.36", "n": "30", "i": 51237, "v": "तिर्यग्योनिवधं कृत्वा द्रुमांश्छित्त्वेतरान्बहून् । त्रिरात्रं वायुभक्षः स्यात्कर्म च प्रथयेन्नरः ।।"}, {"c": "12.36", "n": "31", "i": 51238, "v": "अगम्यागमने राजन्प्रायश्चित्तं विधीयते । आर्द्रवस्त्रेण षण्मासं विहार्यं भस्मशायिना ।।"}, {"c": "12.36", "n": "32", "i": 51239, "v": "एष एव तु सर्वेषामकार्याणां विधिर्भवेत् । ब्राह्मणोक्तेन विधिना दृष्टान्तागमहेतुभिः ।।"}, {"c": "12.36", "n": "33", "i": 51240, "v": "सावित्रीमप्यधीयानः शुचौ देशे मिताशनः । अहिंस्रोऽमन्दकोऽजल्पन्मुच्यते सर्वकिल्बिषैः ।।"}, {"c": "12.36", "n": "34", "i": 51241, "v": "अहःसु सततं तिष्ठेदभ्याकाशं निशि स्वपेत् । त्रिरह्नस्त्रिर्निशायाश्च सवासा जलमाविशेत् ।।"}, {"c": "12.36", "n": "35", "i": 51242, "v": "स्त्रीशूद्रपतितांश्चापि नाभिभाषेद्व्रतान्वितः । पापान्यज्ञानतः कृत्वा मुच्येदेवंव्रतो द्विजः ।।"}, {"c": "12.36", "n": "36", "i": 51243, "v": "शुभाशुभफलं प्रेत्य लभते भूतसाक्षिकः । अतिरिच्येत्तयोर्यत्तु तत्कर्ता लभते फलम् ।।"}, {"c": "12.36", "n": "37", "i": 51244, "v": "तस्माद्दानेन तपसा कर्मणा च शुभं फलम् । वर्धयेदशुभं कृत्वा यथा स्यादतिरेकवान् ।।"}, {"c": "12.36", "n": "38", "i": 51245, "v": "कुर्याच्छुभानि कर्माणि निमित्ते पापकर्मणाम् । दद्यान्नित्यं च वित्तानि तथा मुच्येत किल्बिषात् ।।"}, {"c": "12.36", "n": "39", "i": 51246, "v": "अनुरूपं हि पापस्य प्रायश्चित्तमुदाहृतम् । महापातकवर्जं तु प्रायश्चित्तं विधीयते ।।"}, {"c": "12.36", "n": "40", "i": 51247, "v": "भक्ष्याभक्ष्येषु सर्वेषु वाच्यावाच्ये तथैव च । अज्ञानज्ञानयो राजन्विहितान्यनुजानते ।।"}, {"c": "12.36", "n": "41", "i": 51248, "v": "जानता तु कृतं पापं गुरु सर्वं भवत्युत । अज्ञानात्स्खलिते दोषे प्रायश्चित्तं विधीयते ।।"}, {"c": "12.36", "n": "42", "i": 51249, "v": "शक्यते विधिना पापं यथोक्तेन व्यपोहितुम् । आस्तिके श्रद्दधाने तु विधिरेष विधीयते ।।"}, {"c": "12.36", "n": "43", "i": 51250, "v": "नास्तिकाश्रद्दधानेषु पुरुषेषु कदाचन । दम्भदोषप्रधानेषु विधिरेष न दृश्यते ।।"}, {"c": "12.36", "n": "44", "i": 51251, "v": "शिष्टाचारश्च शिष्टश्च धर्मो धर्मभृतां वर । सेवितव्यो नरव्याघ्र प्रेत्य चेह सुखार्थिना ।।"}, {"c": "12.36", "n": "45", "i": 51252, "v": "स राजन्मोक्ष्यसे पापात्तेन पूर्वेण हेतुना । त्राणार्थं वा वधेनैषामथ वा नृपकर्मणा ।।"}, {"c": "12.36", "n": "46", "i": 51253, "v": "अथ वा ते घृणा काचित्प्रायश्चित्तं चरिष्यसि । मा त्वेवानार्यजुष्टेन कर्मणा निधनं गमः ।।"}, {"c": "12.37", "t": "वैशंपायन उवाच ।"}, {"c": "12.37", "n": "1", "i": 51254, "v": "एवमुक्तो भगवता धर्मराजो युधिष्ठिरः । चिन्तयित्वा मुहूर्तं तु प्रत्युवाच तपोधनम् ।।"}, {"c": "12.37", "n": "2", "i": 51255, "v": "किं भक्ष्यं किमभक्ष्यं च किं च देयं प्रशस्यते । किं च पात्रमपात्रं वा तन्मे ब्रूहि पितामह ।।"}, {"c": "12.37", "t": "व्यास उवाच ।"}, {"c": "12.37", "n": "3", "i": 51256, "v": "अत्राप्युदाहरन्तीममितिहासं पुरातनम् । सिद्धानां चैव संवादं मनोश्चैव प्रजापतेः ।।"}, {"c": "12.37", "n": "4", "i": 51257, "v": "सिद्धास्तपोव्रतपराः समागम्य पुरा विभुम् । धर्मं पप्रच्छुरासीनमादिकाले प्रजापतिम् ।।"}, {"c": "12.37", "n": "5", "i": 51258, "v": "कथमन्नं कथं दानं कथमध्ययनं तपः । कार्याकार्यं च नः सर्वं शंस वै त्वं प्रजापते ।।"}, {"c": "12.37", "n": "6", "i": 51259, "v": "तैरेवमुक्तो भगवान्मनुः स्वायंभुवोऽब्रवीत् । शुश्रूषध्वं यथावृत्तं धर्मं व्याससमासतः ।।"}, {"c": "12.37", "n": "7", "i": 51260, "v": "अदत्तस्यानुपादानं दानमध्ययनं तपः । अहिंसा सत्यमक्रोधः क्षमेज्या धर्मलक्षणम् ।।"}, {"c": "12.37", "n": "8", "i": 51261, "v": "य एव धर्मः सोऽधर्मोऽदेशेऽकाले प्रतिष्ठितः । आदानमनृतं हिंसा धर्मो व्यावस्थिकः स्मृतः ।।"}, {"c": "12.37", "n": "9", "i": 51262, "v": "द्विविधौ चाप्युभावेतौ धर्माधर्मौ विजानताम् । अप्रवृत्तिः प्रवृत्तिश्च द्वैविध्यं लोकवेदयोः ।।"}, {"c": "12.37", "n": "10", "i": 51263, "v": "अप्रवृत्तेरमर्त्यत्वं मर्त्यत्वं कर्मणः फलम् । अशुभस्याशुभं विद्याच्छुभस्य शुभमेव च ।।"}, {"c": "12.37", "n": "11", "i": 51264, "v": "एतयोश्चोभयोः स्यातां शुभाशुभतया तथा । दैवं च दैवयुक्तं च प्राणश्च प्रलयश्च ह ।।"}, {"c": "12.37", "n": "12", "i": 51265, "v": "अप्रेक्षापूर्वकरणादशुभानां शुभं फलम् । ऊर्ध्वं भवति संदेहादिह दृष्टार्थमेव वा । अप्रेक्षापूर्वकरणात्प्रायश्चित्तं विधीयते ।।"}, {"c": "12.37", "n": "13", "i": 51266, "v": "क्रोधमोहकृते चैव दृष्टान्तागमहेतुभिः । शरीराणामुपक्लेशो मनसश्च प्रियाप्रिये । तदौषधैश्च मन्त्रैश्च प्रायश्चित्तैश्च शाम्यति ।।"}, {"c": "12.37", "n": "14", "i": 51267, "v": "जातिश्रेण्यधिवासानां कुलधर्मांश्च सर्वतः । वर्जयेन्न हि तं धर्मं येषां धर्मो न विद्यते ।।"}, {"c": "12.37", "n": "15", "i": 51268, "v": "दश वा वेदशास्त्रज्ञास्त्रयो वा धर्मपाठकाः । यद्ब्रूयुः कार्य उत्पन्ने स धर्मो धर्मसंशये ।।"}, {"c": "12.37", "n": "16", "i": 51269, "v": "अरुणा मृत्तिका चैव तथा चैव पिपीलकाः । श्लेष्मातकस्तथा विप्रैरभक्ष्यं विषमेव च ।।"}, {"c": "12.37", "n": "17", "i": 51270, "v": "अभक्ष्या ब्राह्मणैर्मत्स्याः शकलैर्ये विवर्जिताः । चतुष्पात्कच्छपादन्यो मण्डूका जलजाश्च ये ।।"}, {"c": "12.37", "n": "18", "i": 51271, "v": "भासा हंसाः सुपर्णाश्च चक्रवाका बकाः प्लवाः । कङ्को मद्गुश्च गृध्राश्च काकोलूकं तथैव च ।।"}, {"c": "12.37", "n": "19", "i": 51272, "v": "क्रव्यादाः पक्षिणः सर्वे चतुष्पादाश्च दंष्ट्रिणः । येषां चोभयतो दन्ताश्चतुर्दंष्ट्राश्च सर्वशः ।।"}, {"c": "12.37", "n": "20", "i": 51273, "v": "एडकाश्वखरोष्ट्रीणां सूतिकानां गवामपि । मानुषीणां मृगीणां च न पिबेद्ब्राह्मणः पयः ।।"}, {"c": "12.37", "n": "21", "i": 51274, "v": "प्रेतान्नं सूतिकान्नं च यच्च किंचिदनिर्दशम् । अभोज्यं चाप्यपेयं च धेन्वा दुग्धमनिर्दशम् ।।"}, {"c": "12.37", "n": "22", "i": 51275, "v": "तक्ष्णश्चर्मावकर्तुश्च पुंश्चल्या रजकस्य च । चिकित्सकस्य यच्चान्नमभोज्यं रक्षिणस्तथा ।।"}, {"c": "12.37", "n": "23", "i": 51276, "v": "गणग्रामाभिशस्तानां रङ्गस्त्रीजीविनश्च ये । परिवित्तिनपुंषां च बन्दिद्यूतविदां तथा ।।"}, {"c": "12.37", "n": "24", "i": 51277, "v": "वार्यमाणाहृतं चान्नं शुक्तं पर्युषितं च यत् । सुरानुगतमुच्छिष्टमभोज्यं शेषितं च यत् ।।"}, {"c": "12.37", "n": "25", "i": 51278, "v": "पिष्टमांसेक्षुशाकानां विकाराः पयसस्तथा । सक्तुधानाकरम्भाश्च नोपभोज्याश्चिरस्थिताः ।।"}, {"c": "12.37", "n": "26", "i": 51279, "v": "पायसं कृसरं मांसमपूपाश्च वृथा कृताः । अभोज्याश्चाप्यभक्ष्याश्च ब्राह्मणैर्गृहमेधिभिः ।।"}, {"c": "12.37", "n": "27", "i": 51280, "v": "देवान्पितॄन्मनुष्यांश्च मुनीन्गृह्याश्च देवताः । पूजयित्वा ततः पश्चाद्गृहस्थो भोक्तुमर्हति ।।"}, {"c": "12.37", "n": "28", "i": 51281, "v": "यथा प्रव्रजितो भिक्षुर्गृहस्थः स्वगृहे वसेत् । एवंवृत्तः प्रियैर्दारैः संवसन्धर्ममाप्नुयात् ।।"}, {"c": "12.37", "n": "29", "i": 51282, "v": "न दद्याद्यशसे दानं न भयान्नोपकारिणे । न नृत्तगीतशीलेषु हासकेषु च धार्मिकः ।।"}, {"c": "12.37", "n": "30", "i": 51283, "v": "न मत्ते नैव चोन्मत्ते न स्तेने न चिकित्सके । न वाग्घीने विवर्णे वा नाङ्गहीने न वामने ।।"}, {"c": "12.37", "n": "31", "i": 51284, "v": "न दुर्जने दौष्कुले वा व्रतैर्वा यो न संस्कृतः । अश्रोत्रिये मृतं दानं ब्राह्मणेऽब्रह्मवादिनि ।।"}, {"c": "12.37", "n": "32", "i": 51285, "v": "असम्यक्चैव यद्दत्तमसम्यक्च प्रतिग्रहः । उभयोः स्यादनर्थाय दातुरादातुरेव च ।।"}, {"c": "12.37", "n": "33", "i": 51286, "v": "यथा खदिरमालम्ब्य शिलां वाप्यर्णवं तरन् । मज्जते मज्जते तद्वद्दाता यश्च प्रतीच्छकः ।।"}, {"c": "12.37", "n": "34", "i": 51287, "v": "काष्ठैरार्द्रैर्यथा वह्निरुपस्तीर्णो न दीप्यते । तपःस्वाध्यायचारित्रैरेवं हीनः प्रतिग्रही ।।"}, {"c": "12.37", "n": "35", "i": 51288, "v": "कपाले यद्वदापः स्युः श्वदृतौ वा यथा पयः । आश्रयस्थानदोषेण वृत्तहीने तथा श्रुतम् ।।"}, {"c": "12.37", "n": "36", "i": 51289, "v": "निर्मन्त्रो निर्व्रतो यः स्यादशास्त्रज्ञोऽनसूयकः । अनुक्रोशात्प्रदातव्यं दीनेष्वेवं नरेष्वपि ।।"}, {"c": "12.37", "n": "37", "i": 51290, "v": "न वै देयमनुक्रोशाद्दीनायाप्यपकारिणे । आप्ताचरितमित्येव धर्म इत्येव वा पुनः ।।"}, {"c": "12.37", "n": "38", "i": 51291, "v": "निष्कारणं स्म तद्दत्तं ब्राह्मणे धर्मवर्जिते । भवेदपात्रदोषेण न मेऽत्रास्ति विचारणा ।।"}, {"c": "12.37", "n": "39", "i": 51292, "v": "यथा दारुमयो हस्ती यथा चर्ममयो मृगः । ब्राह्मणश्चानधीयानस्त्रयस्ते नामधारकाः ।।"}, {"c": "12.37", "n": "40", "i": 51293, "v": "यथा षण्ढोऽफलः स्त्रीषु यथा गौर्गवि चाफला । शकुनिर्वाप्यपक्षः स्यान्निर्मन्त्रो ब्राह्मणस्तथा ।।"}, {"c": "12.37", "n": "41", "i": 51294, "v": "ग्रामधान्यं यथा शून्यं यथा कूपश्च निर्जलः । यथा हुतमनग्नौ च तथैव स्यान्निराकृतौ ।।"}, {"c": "12.37", "n": "42", "i": 51295, "v": "देवतानां पितॄणां च हव्यकव्यविनाशनः । शत्रुरर्थहरो मूर्खो न लोकान्प्राप्तुमर्हति ।।"}, {"c": "12.37", "n": "43", "i": 51296, "v": "एतत्ते कथितं सर्वं यथा वृत्तं युधिष्ठिर । समासेन महद्ध्येतच्छ्रोतव्यं भरतर्षभ ।।"}, {"c": "12.38", "t": "युधिष्ठिर उवाच ।"}, {"c": "12.38", "n": "1", "i": 51297, "v": "श्रोतुमिच्छामि भगवन्विस्तरेण महामुने । राजधर्मान्द्विजश्रेष्ठ चातुर्वर्ण्यस्य चाखिलान् ।।"}, {"c": "12.38", "n": "2", "i": 51298, "v": "आपत्सु च यथा नीतिर्विधातव्या महीक्षिता । धर्म्यमालम्ब्य पन्थानं विजयेयं कथं महीम् ।।"}, {"c": "12.38", "n": "3", "i": 51299, "v": "प्रायश्चित्तकथा ह्येषा भक्ष्याभक्ष्यविवर्धिता । कौतूहलानुप्रवणा हर्षं जनयतीव मे ।।"}, {"c": "12.38", "n": "4", "i": 51300, "v": "धर्मचर्या च राज्यं च नित्यमेव विरुध्यते । येन मुह्यति मे चेतश्चिन्तयानस्य नित्यशः ।।"}, {"c": "12.38", "t": "वैशंपायन उवाच ।"}, {"c": "12.38", "n": "5", "i": 51301, "v": "तमुवाच महातेजा व्यासो वेदविदां वरः । नारदं समभिप्रेक्ष्य सर्वं जानन्पुरातनम् ।।"}, {"c": "12.38", "n": "6", "i": 51302, "v": "श्रोतुमिच्छसि चेद्धर्मानखिलेन युधिष्ठिर । प्रैहि भीष्मं महाबाहो वृद्धं कुरुपितामहम् ।।"}, {"c": "12.38", "n": "7", "i": 51303, "v": "स ते सर्वरहस्येषु संशयान्मनसि स्थितान् । छेत्ता भागीरथीपुत्रः सर्वज्ञः सर्वधर्मवित् ।।"}, {"c": "12.38", "n": "8", "i": 51304, "v": "जनयामास यं देवी दिव्या त्रिपथगा नदी । साक्षाद्ददर्श यो देवान्सर्वाञ्शक्रपुरोगमान् ।।"}, {"c": "12.38", "n": "9", "i": 51305, "v": "बृहस्पतिपुरोगांश्च देवर्षीनसकृत्प्रभुः । तोषयित्वोपचारेण राजनीतिमधीतवान् ।।"}, {"c": "12.38", "n": "10", "i": 51306, "v": "उशना वेद यच्छास्त्रं देवासुरगुरुर्द्विजः । तच्च सर्वं सवैयाख्यं प्राप्तवान्कुरुसत्तमः ।।"}, {"c": "12.38", "n": "11", "i": 51307, "v": "भार्गवाच्च्यवनाच्चापि वेदानङ्गोपबृंहितान् । प्रतिपेदे महाबुद्धिर्वसिष्ठाच्च यतव्रतात् ।।"}, {"c": "12.38", "n": "12", "i": 51308, "v": "पितामहसुतं ज्येष्ठं कुमारं दीप्ततेजसम् । अध्यात्मगतितत्त्वज्ञमुपाशिक्षत यः पुरा ।।"}, {"c": "12.38", "n": "13", "i": 51309, "v": "मार्कण्डेयमुखात्कृत्स्नं यतिधर्ममवाप्तवान् । रामादस्त्राणि शक्राच्च प्राप्तवान्भरतर्षभ ।।"}, {"c": "12.38", "n": "14", "i": 51310, "v": "मृत्युरात्मेच्छया यस्य जातस्य मनुजेष्वपि । तथानपत्यस्य सतः पुण्यलोका दिवि श्रुताः ।।"}, {"c": "12.38", "n": "15", "i": 51311, "v": "यस्य ब्रह्मर्षयः पुण्या नित्यमासन्सभासदः । यस्य नाविदितं किंचिज्ज्ञानज्ञेयेषु विद्यते ।।"}, {"c": "12.38", "n": "16", "i": 51312, "v": "स ते वक्ष्यति धर्मज्ञः सूक्ष्मधर्मार्थतत्त्ववित् । तमभ्येहि पुरा प्राणान्स विमुञ्चति धर्मवित् ।।"}, {"c": "12.38", "n": "17", "i": 51313, "v": "एवमुक्तस्तु कौन्तेयो दीर्घप्रज्ञो महाद्युतिः । उवाच वदतां श्रेष्ठं व्यासं सत्यवतीसुतम् ।।"}, {"c": "12.38", "n": "18", "i": 51314, "v": "वैशसं सुमहत्कृत्वा ज्ञातीनां लोमहर्षणम् । आगस्कृत्सर्वलोकस्य पृथिवीनाशकारकः ।।"}, {"c": "12.38", "n": "19", "i": 51315, "v": "घातयित्वा तमेवाजौ छलेनाजिह्मयोधिनम् । उपसंप्रष्टुमर्हामि तमहं केन हेतुना ।।"}, {"c": "12.38", "n": "20", "i": 51316, "v": "ततस्तं नृपतिश्रेष्ठं चातुर्वर्ण्यहितेप्सया । पुनराह महाबाहुर्यदुश्रेष्ठो महाद्युतिः ।।"}, {"c": "12.38", "n": "21", "i": 51317, "v": "नेदानीमतिनिर्बन्धं शोके कर्तुमिहार्हसि । यदाह भगवान्व्यासस्तत्कुरुष्व नृपोत्तम ।।"}, {"c": "12.38", "n": "22", "i": 51318, "v": "ब्राह्मणास्त्वां महाबाहो भ्रातरश्च महौजसः । पर्जन्यमिव घर्मार्ता आशंसाना उपासते ।।"}, {"c": "12.38", "n": "23", "i": 51319, "v": "हतशिष्टाश्च राजानः कृत्स्नं चैव समागतम् । चातुर्वर्ण्यं महाराज राष्ट्रं ते कुरुजाङ्गलम् ।।"}, {"c": "12.38", "n": "24", "i": 51320, "v": "प्रियार्थमपि चैतेषां ब्राह्मणानां महात्मनाम् । नियोगादस्य च गुरोर्व्यासस्यामिततेजसः ।।"}, {"c": "12.38", "n": "25", "i": 51321, "v": "सुहृदां चास्मदादीनां द्रौपद्याश्च परंतप । कुरु प्रियममित्रघ्न लोकस्य च हितं कुरु ।।"}, {"c": "12.38", "n": "26", "i": 51322, "v": "एवमुक्तस्तु कृष्णेन राजा राजीवलोचनः । हितार्थं सर्वलोकस्य समुत्तस्थौ महातपाः ।।"}, {"c": "12.38", "n": "27", "i": 51323, "v": "सोऽनुनीतो नरव्याघ्रो विष्टरश्रवसा स्वयम् । द्वैपायनेन च तथा देवस्थानेन जिष्णुना ।।"}, {"c": "12.38", "n": "28", "i": 51324, "v": "एतैश्चान्यैश्च बहुभिरनुनीतो युधिष्ठिरः । व्यजहान्मानसं दुःखं संतापं च महामनाः ।।"}, {"c": "12.38", "n": "29", "i": 51325, "v": "श्रुतवाक्यः श्रुतनिधिः श्रुतश्रव्यविशारदः । व्यवस्य मनसः शान्तिमगच्छत्पाण्डुनन्दनः ।।"}, {"c": "12.38", "n": "30", "i": 51326, "v": "स तैः परिवृतो राजा नक्षत्रैरिव चन्द्रमाः । धृतराष्ट्रं पुरस्कृत्य स्वपुरं प्रविवेश ह ।।"}, {"c": "12.38", "n": "31", "i": 51327, "v": "प्रविविक्षुः स धर्मज्ञः कुन्तीपुत्रो युधिष्ठिरः । अर्चयामास देवांश्च ब्राह्मणांश्च सहस्रशः ।।"}, {"c": "12.38", "n": "32", "i": 51328, "v": "ततो रथं नवं शुभ्रं कम्बलाजिनसंवृतम् । युक्तं षोडशभिर्गोभिः पाण्डुरैः शुभलक्षणैः ।।"}, {"c": "12.38", "n": "33", "i": 51329, "v": "मन्त्रैरभ्यर्चितः पुण्यैः स्तूयमानो महर्षिभिः । आरुरोह यथा देवः सोमोऽमृतमयं रथम् ।।"}, {"c": "12.38", "n": "34", "i": 51330, "v": "जग्राह रश्मीन्कौन्तेयो भीमो भीमपराक्रमः । अर्जुनः पाण्डुरं छत्रं धारयामास भानुमत् ।।"}, {"c": "12.38", "n": "35", "i": 51331, "v": "ध्रियमाणं तु तच्छत्रं पाण्डुरं तस्य मूर्धनि । शुशुभे तारकाराजसितमभ्रमिवाम्बरे ।।"}, {"c": "12.38", "n": "36", "i": 51332, "v": "चामरव्यजने चास्य वीरौ जगृहतुस्तदा । चन्द्ररश्मिप्रभे शुभ्रे माद्रीपुत्रावलंकृते ।।"}, {"c": "12.38", "n": "37", "i": 51333, "v": "ते पञ्च रथमास्थाय भ्रातरः समलंकृताः । भूतानीव समस्तानि राजन्ददृशिरे तदा ।।"}, {"c": "12.38", "n": "38", "i": 51334, "v": "आस्थाय तु रथं शुभ्रं युक्तमश्वैर्महाजवैः । अन्वयात्पृष्ठतो राजन्युयुत्सुः पाण्डवाग्रजम् ।।"}, {"c": "12.38", "n": "39", "i": 51335, "v": "रथं हेममयं शुभ्रं सैन्यसुग्रीवयोजितम् । सह सात्यकिना कृष्णः समास्थायान्वयात्कुरून् ।।"}, {"c": "12.38", "n": "40", "i": 51336, "v": "नरयानेन तु ज्येष्ठः पिता पार्थस्य भारत । अग्रतो धर्मराजस्य गान्धारीसहितो ययौ ।।"}, {"c": "12.38", "n": "41", "i": 51337, "v": "कुरुस्त्रियश्च ताः सर्वाः कुन्ती कृष्णा च द्रौपदी । यानैरुच्चावचैर्जग्मुर्विदुरेण पुरस्कृताः ।।"}, {"c": "12.38", "n": "42", "i": 51338, "v": "ततो रथाश्च बहुला नागाश्च समलंकृताः । पादाताश्च हयाश्चैव पृष्ठतः समनुव्रजन् ।।"}, {"c": "12.38", "n": "43", "i": 51339, "v": "ततो वैतालिकैः सूतैर्मागधैश्च सुभाषितैः । स्तूयमानो ययौ राजा नगरं नागसाह्वयम् ।।"}, {"c": "12.38", "n": "44", "i": 51340, "v": "तत्प्रयाणं महाबाहोर्बभूवाप्रतिमं भुवि । आकुलाकुलमुत्सृष्टं हृष्टपुष्टजनान्वितम् ।।"}, {"c": "12.38", "n": "45", "i": 51341, "v": "अभियाने तु पार्थस्य नरैर्नगरवासिभिः । नगरं राजमार्गश्च यथावत्समलंकृतम् ।।"}, {"c": "12.38", "n": "46", "i": 51342, "v": "पाण्डुरेण च माल्येन पताकाभिश्च वेदिभिः । संवृतो राजमार्गश्च धूपनैश्च सुधूपितः ।।"}, {"c": "12.38", "n": "47", "i": 51343, "v": "अथ चूर्णैश्च गन्धानां नानापुष्पैः प्रियङ्गुभिः । माल्यदामभिरासक्तै राजवेश्माभिसंवृतम् ।।"}, {"c": "12.38", "n": "48", "i": 51344, "v": "कुम्भाश्च नगरद्वारि वारिपूर्णा दृढा नवाः । कन्याः सुमनसश्छागाः स्थापितास्तत्र तत्र ह ।।"}, {"c": "12.38", "n": "49", "i": 51345, "v": "तथा स्वलंकृतद्वारं नगरं पाण्डुनन्दनः । स्तूयमानः शुभैर्वाक्यैः प्रविवेश सुहृद्वृतः ।।"}, {"c": "12.39", "t": "वैशंपायन उवाच ।"}, {"c": "12.39", "n": "1", "i": 51346, "v": "प्रवेशने तु पार्थानां जनस्य पुरवासिनः । दिदृक्षूणां सहस्राणि समाजग्मुर्बहून्यथ ।।"}, {"c": "12.39", "n": "2", "i": 51347, "v": "स राजमार्गः शुशुभे समलंकृतचत्वरः । यथा चन्द्रोदये राजन्वर्धमानो महोदधिः ।।"}, {"c": "12.39", "n": "3", "i": 51348, "v": "गृहाणि राजमार्गे तु रत्नवन्ति बृहन्ति च । प्राकम्पन्तेव भारेण स्त्रीणां पूर्णानि भारत ।।"}, {"c": "12.39", "n": "4", "i": 51349, "v": "ताः शनैरिव सव्रीडं प्रशशंसुर्युधिष्ठिरम् । भीमसेनार्जुनौ चैव माद्रीपुत्रौ च पाण्डवौ ।।"}, {"c": "12.39", "n": "5", "i": 51350, "v": "धन्या त्वमसि पाञ्चालि या त्वं पुरुषसत्तमान् । उपतिष्ठसि कल्याणि महर्षीनिव गौतमी ।।"}, {"c": "12.39", "n": "6", "i": 51351, "v": "तव कर्माण्यमोघानि व्रतचर्या च भामिनि । इति कृष्णां महाराज प्रशशंसुस्तदा स्त्रियः ।।"}, {"c": "12.39", "n": "7", "i": 51352, "v": "प्रशंसावचनैस्तासां मिथःशब्दैश्च भारत । प्रीतिजैश्च तदा शब्दैः पुरमासीत्समाकुलम् ।।"}, {"c": "12.39", "n": "8", "i": 51353, "v": "तमतीत्य यथायुक्तं राजमार्गं युधिष्ठिरः । अलंकृतं शोभमानमुपायाद्राजवेश्म ह ।।"}, {"c": "12.39", "n": "9", "i": 51354, "v": "ततः प्रकृतयः सर्वाः पौरजानपदास्तथा । ऊचुः कथाः कर्णसुखाः समुपेत्य ततस्ततः ।।"}, {"c": "12.39", "n": "10", "i": 51355, "v": "दिष्ट्या जयसि राजेन्द्र शत्रूञ्शत्रुनिसूदन । दिष्ट्या राज्यं पुनः प्राप्तं धर्मेण च बलेन च ।।"}, {"c": "12.39", "n": "11", "i": 51356, "v": "भव नस्त्वं महाराज राजेह शरदां शतम् । प्रजाः पालय धर्मेण यथेन्द्रस्त्रिदिवं नृप ।।"}, {"c": "12.39", "n": "12", "i": 51357, "v": "एवं राजकुलद्वारि मङ्गलैरभिपूजितः । आशीर्वादान्द्विजैरुक्तान्प्रतिगृह्य समन्ततः ।।"}, {"c": "12.39", "n": "13", "i": 51358, "v": "प्रविश्य भवनं राजा देवराजगृहोपमम् । श्रुत्वा विजयसंयुक्तं रथात्पश्चादवातरत् ।।"}, {"c": "12.39", "n": "14", "i": 51359, "v": "प्रविश्याभ्यन्तरं श्रीमान्दैवतान्यभिगम्य च । पूजयामास रत्नैश्च गन्धैर्माल्यैश्च सर्वशः ।।"}, {"c": "12.39", "n": "15", "i": 51360, "v": "निश्चक्राम ततः श्रीमान्पुनरेव महायशाः । ददर्श ब्राह्मणांश्चैव सोऽभिरूपानुपस्थितान् ।।"}, {"c": "12.39", "n": "16", "i": 51361, "v": "स संवृतस्तदा विप्रैराशीर्वादविवक्षुभिः । शुशुभे विमलश्चन्द्रस्तारागणवृतो यथा ।।"}, {"c": "12.39", "n": "17", "i": 51362, "v": "तान्स संपूजयामास कौन्तेयो विधिवद्द्विजान् । धौम्यं गुरुं पुरस्कृत्य ज्येष्ठं पितरमेव च ।।"}, {"c": "12.39", "n": "18", "i": 51363, "v": "सुमनोमोदकै रत्नैर्हिरण्येन च भूरिणा । गोभिर्वस्त्रैश्च राजेन्द्र विविधैश्च किमिच्छकैः ।।"}, {"c": "12.39", "n": "19", "i": 51364, "v": "ततः पुण्याहघोषोऽभूद्दिवं स्तब्ध्वेव भारत । सुहृदां हर्षजननः पुण्यः श्रुतिसुखावहः ।।"}, {"c": "12.39", "n": "20", "i": 51365, "v": "हंसवन्नेदुषां राजन्द्विजानां तत्र भारती । शुश्रुवे वेदविदुषां पुष्कलार्थपदाक्षरा ।।"}, {"c": "12.39", "n": "21", "i": 51366, "v": "ततो दुन्दुभिनिर्घोषः शङ्खानां च मनोरमः । जयं प्रवदतां तत्र स्वनः प्रादुरभून्नृप ।।"}, {"c": "12.39", "n": "22", "i": 51367, "v": "निःशब्दे च स्थिते तत्र ततो विप्रजने पुनः । राजानं ब्राह्मणच्छद्मा चार्वाको राक्षसोऽब्रवीत् ।।"}, {"c": "12.39", "n": "23", "i": 51368, "v": "तत्र दुर्योधनसखा भिक्षुरूपेण संवृतः । सांख्यः शिखी त्रिदण्डी च धृष्टो विगतसाध्वसः ।।"}, {"c": "12.39", "n": "24", "i": 51369, "v": "वृतः सर्वैस्तदा विप्रैराशीर्वादविवक्षुभिः । परंसहस्रै राजेन्द्र तपोनियमसंस्थितैः ।।"}, {"c": "12.39", "n": "25", "i": 51370, "v": "स दुष्टः पापमाशंसन्पाण्डवानां महात्मनाम् । अनामन्त्र्यैव तान्विप्रांस्तमुवाच महीपतिम् ।।"}, {"c": "12.39", "n": "26", "i": 51371, "v": "इमे प्राहुर्द्विजाः सर्वे समारोप्य वचो मयि । धिग्भवन्तं कुनृपतिं ज्ञातिघातिनमस्तु वै ।।"}, {"c": "12.39", "n": "27", "i": 51372, "v": "किं ते राज्येन कौन्तेय कृत्वेमं ज्ञातिसंक्षयम् । घातयित्वा गुरूंश्चैव मृतं श्रेयो न जीवितम् ।।"}, {"c": "12.39", "n": "28", "i": 51373, "v": "इति ते वै द्विजाः श्रुत्वा तस्य घोरस्य रक्षसः । विव्यथुश्चुक्रुशुश्चैव तस्य वाक्यप्रधर्षिताः ।।"}, {"c": "12.39", "n": "29", "i": 51374, "v": "ततस्ते ब्राह्मणाः सर्वे स च राजा युधिष्ठिरः । व्रीडिताः परमोद्विग्नास्तूष्णीमासन्विशां पते ।।"}, {"c": "12.39", "t": "युधिष्ठिर उवाच ।"}, {"c": "12.39", "n": "30", "i": 51375, "v": "प्रसीदन्तु भवन्तो मे प्रणतस्याभियाचतः । प्रत्यापन्नं व्यसनिनं न मां धिक्कर्तुमर्हथ ।।"}, {"c": "12.39", "t": "वैशंपायन उवाच ।"}, {"c": "12.39", "n": "31", "i": 51376, "v": "ततो राजन्ब्राह्मणास्ते सर्व एव विशां पते । ऊचुर्नैतद्वचोऽस्माकं श्रीरस्तु तव पार्थिव ।।"}, {"c": "12.39", "n": "32", "i": 51377, "v": "जज्ञुश्चैव महात्मानस्ततस्तं ज्ञानचक्षुषा । ब्राह्मणा वेदविद्वांसस्तपोभिर्विमलीकृताः ।।"}, {"c": "12.39", "t": "ब्राह्मणा ऊचुः ।"}, {"c": "12.39", "n": "33", "i": 51378, "v": "एष दुर्योधनसखा चार्वाको नाम राक्षसः । परिव्राजकरूपेण हितं तस्य चिकीर्षति ।।"}, {"c": "12.39", "n": "34", "i": 51379, "v": "न वयं ब्रूम धर्मात्मन्व्येतु ते भयमीदृशम् । उपतिष्ठतु कल्याणं भवन्तं भ्रातृभिः सह ।।"}, {"c": "12.39", "t": "वैशंपायन उवाच ।"}, {"c": "12.39", "n": "35", "i": 51380, "v": "ततस्ते ब्राह्मणाः सर्वे हुंकारैः क्रोधमूर्छिताः । निर्भर्त्सयन्तः शुचयो निजघ्नुः पापराक्षसम् ।।"}, {"c": "12.39", "n": "36", "i": 51381, "v": "स पपात विनिर्दग्धस्तेजसा ब्रह्मवादिनाम् । महेन्द्राशनिनिर्दग्धः पादपोऽङ्कुरवानिव ।।"}, {"c": "12.39", "n": "37", "i": 51382, "v": "पूजिताश्च ययुर्विप्रा राजानमभिनन्द्य तम् । राजा च हर्षमापेदे पाण्डवः ससुहृज्जनः ।।"}, {"c": "12.39", "t": "वासुदेव उवाच ।"}, {"c": "12.39", "n": "38", "i": 51383, "v": "ब्राह्मणास्तात लोकेऽस्मिन्नर्चनीयाः सदा मम । एते भूमिचरा देवा वाग्विषाः सुप्रसादकाः ।।"}, {"c": "12.39", "n": "39", "i": 51384, "v": "पुरा कृतयुगे तात चार्वाको नाम राक्षसः । तपस्तेपे महाबाहो बदर्यां बहुवत्सरम् ।।"}, {"c": "12.39", "n": "40", "i": 51385, "v": "छन्द्यमानो वरेणाथ ब्रह्मणा स पुनः पुनः । अभयं सर्वभूतेभ्यो वरयामास भारत ।।"}, {"c": "12.39", "n": "41", "i": 51386, "v": "द्विजावमानादन्यत्र प्रादाद्वरमनुत्तमम् । अभयं सर्वभूतेभ्यस्ततस्तस्मै जगत्प्रभुः ।।"}, {"c": "12.39", "n": "42", "i": 51387, "v": "स तु लब्धवरः पापो देवानमितविक्रमः । राक्षसस्तापयामास तीव्रकर्मा महाबलः ।।"}, {"c": "12.39", "n": "43", "i": 51388, "v": "ततो देवाः समेत्याथ ब्रह्माणमिदमब्रुवन् । वधाय रक्षसस्तस्य बलविप्रकृतास्तदा ।।"}, {"c": "12.39", "n": "44", "i": 51389, "v": "तानुवाचाव्ययो देवो विहितं तत्र वै मया । यथास्य भविता मृत्युरचिरेणैव भारत ।।"}, {"c": "12.39", "n": "45", "i": 51390, "v": "राजा दुर्योधनो नाम सखास्य भविता नृप । तस्य स्नेहावबद्धोऽसौ ब्राह्मणानवमंस्यते ।।"}, {"c": "12.39", "n": "46", "i": 51391, "v": "तत्रैनं रुषिता विप्रा विप्रकारप्रधर्षिताः । धक्ष्यन्ति वाग्बलाः पापं ततो नाशं गमिष्यति ।।"}, {"c": "12.39", "n": "47", "i": 51392, "v": "स एष निहतः शेते ब्रह्मदण्डेन राक्षसः । चार्वाको नृपतिश्रेष्ठ मा शुचो भरतर्षभ ।।"}, {"c": "12.39", "n": "48", "i": 51393, "v": "हतास्ते क्षत्रधर्मेण ज्ञातयस्तव पार्थिव । स्वर्गताश्च महात्मानो वीराः क्षत्रियपुंगवाः ।।"}, {"c": "12.39", "n": "49", "i": 51394, "v": "स त्वमातिष्ठ कल्याणं मा ते भूद्ग्लानिरच्युत । शत्रूञ्जहि प्रजा रक्ष द्विजांश्च प्रतिपालय ।।"}, {"c": "12.40", "t": "वैशंपायन उवाच ।"}, {"c": "12.40", "n": "1", "i": 51395, "v": "ततः कुन्तीसुतो राजा गतमन्युर्गतज्वरः । काञ्चने प्राङ्मुखो हृष्टो न्यषीदत्परमासने ।।"}, {"c": "12.40", "n": "2", "i": 51396, "v": "तमेवाभिमुखौ पीठे सेव्यास्तरणसंवृते । सात्यकिर्वासुदेवश्च निषीदतुररिंदमौ ।।"}, {"c": "12.40", "n": "3", "i": 51397, "v": "मध्ये कृत्वा तु राजानं भीमसेनार्जुनावुभौ । निषीदतुर्महात्मानौ श्लक्ष्णयोर्मणिपीठयोः ।।"}, {"c": "12.40", "n": "4", "i": 51398, "v": "दान्ते शय्यासने शुभ्रे जाम्बूनदविभूषिते । पृथापि सहदेवेन सहास्ते नकुलेन च ।।"}, {"c": "12.40", "n": "5", "i": 51399, "v": "सुधर्मा विदुरो धौम्यो धृतराष्ट्रश्च कौरवः । निषेदुर्ज्वलनाकारेष्वासनेषु पृथक्पृथक् ।।"}, {"c": "12.40", "n": "6", "i": 51400, "v": "युयुत्सुः संजयश्चैव गान्धारी च यशस्विनी । धृतराष्ट्रो यतो राजा ततः सर्व उपाविशन् ।।"}, {"c": "12.40", "n": "7", "i": 51401, "v": "तत्रोपविष्टो धर्मात्मा श्वेताः सुमनसोऽस्पृशत् । स्वस्तिकानक्षतान्भूमिं सुवर्णं रजतं मणीन् ।।"}, {"c": "12.40", "n": "8", "i": 51402, "v": "ततः प्रकृतयः सर्वाः पुरस्कृत्य पुरोहितम् । ददृशुर्धर्मराजानमादाय बहु मङ्गलम् ।।"}, {"c": "12.40", "n": "9", "i": 51403, "v": "पृथिवीं च सुवर्णं च रत्नानि विविधानि च । आभिषेचनिकं भाण्डं सर्वसंभारसंभृतम् ।।"}, {"c": "12.40", "n": "10", "i": 51404, "v": "काञ्चनौदुम्बरास्तत्र राजताः पृथिवीमयाः । पूर्णकुम्भाः सुमनसो लाजा बर्हींषि गोरसाः ।।"}, {"c": "12.40", "n": "11", "i": 51405, "v": "शमीपलाशपुंनागाः समिधो मधुसर्पिषी । स्रुव औदुम्बरः शङ्खास्तथा हेमविभूषिताः ।।"}, {"c": "12.40", "n": "12", "i": 51406, "v": "दाशार्हेणाभ्यनुज्ञातस्तत्र धौम्यः पुरोहितः । प्रागुदक्प्रवणां वेदीं लक्षणेनोपलिप्य ह ।।"}, {"c": "12.40", "n": "13", "i": 51407, "v": "व्याघ्रचर्मोत्तरे श्लक्ष्णे सर्वतोभद्र आसने । दृढपादप्रतिष्ठाने हुताशनसमत्विषि ।।"}, {"c": "12.40", "n": "14", "i": 51408, "v": "उपवेश्य महात्मानं कृष्णां च द्रुपदात्मजाम् । जुहाव पावकं धीमान्विधिमन्त्रपुरस्कृतम् ।।"}, {"c": "12.40", "n": "15", "i": 51409, "v": "अभ्यषिञ्चत्पतिं पृथ्व्याः कुन्तीपुत्रं युधिष्ठिरम् । धृतराष्ट्रश्च राजर्षिः सर्वाः प्रकृतयस्तथा ।।"}, {"c": "12.40", "n": "16", "i": 51410, "v": "ततोऽनुवादयामासुः पणवानकदुन्दुभीः । धर्मराजोऽपि तत्सर्वं प्रतिजग्राह धर्मतः ।।"}, {"c": "12.40", "n": "17", "i": 51411, "v": "पूजयामास तांश्चापि विधिवद्भूरिदक्षिणः । ततो निष्कसहस्रेण ब्राह्मणान्स्वस्ति वाचयत् । वेदाध्ययनसंपन्नाञ्शीलवृत्तसमन्वितान् ।।"}, {"c": "12.40", "n": "18", "i": 51412, "v": "ते प्रीता ब्राह्मणा राजन्स्वस्त्यूचुर्जयमेव च । हंसा इव च नर्दन्तः प्रशशंसुर्युधिष्ठिरम् ।।"}, {"c": "12.40", "n": "19", "i": 51413, "v": "युधिष्ठिर महाबाहो दिष्ट्या जयसि पाण्डव । दिष्ट्या स्वधर्मं प्राप्तोऽसि विक्रमेण महाद्युते ।।"}, {"c": "12.40", "n": "20", "i": 51414, "v": "दिष्ट्या गाण्डीवधन्वा च भीमसेनश्च पाण्डवः । त्वं चापि कुशली राजन्माद्रीपुत्रौ च पाण्डवौ ।।"}, {"c": "12.40", "n": "21", "i": 51415, "v": "मुक्ता वीरक्षयादस्मात्संग्रामान्निहतद्विषः । क्षिप्रमुत्तरकालानि कुरु कार्याणि पाण्डव ।।"}, {"c": "12.40", "n": "22", "i": 51416, "v": "ततः प्रत्यर्चितः सद्भिर्धर्मराजो युधिष्ठिरः । प्रतिपेदे महद्राज्यं सुहृद्भिः सह भारत ।।"}, {"c": "12.41", "t": "वैशंपायन उवाच ।"}, {"c": "12.41", "n": "1", "i": 51417, "v": "प्रकृतीनां तु तद्वाक्यं देशकालोपसंहितम् । श्रुत्वा युधिष्ठिरो राजाथोत्तरं प्रत्यभाषत ।।"}, {"c": "12.41", "n": "2", "i": 51418, "v": "धन्याः पाण्डुसुता लोके येषां ब्राह्मणपुंगवाः । तथ्यान्वाप्यथ वातथ्यान्गुणानाहुः समागताः ।।"}, {"c": "12.41", "n": "3", "i": 51419, "v": "अनुग्राह्या वयं नूनं भवतामिति मे मतिः । यत्रैवं गुणसंपन्नानस्मान्ब्रूथ विमत्सराः ।।"}, {"c": "12.41", "n": "4", "i": 51420, "v": "धृतराष्ट्रो महाराजः पिता नो दैवतं परम् । शासनेऽस्य प्रिये चैव स्थेयं मत्प्रियकाङ्क्षिभिः ।।"}, {"c": "12.41", "n": "5", "i": 51421, "v": "एतदर्थं हि जीवामि कृत्वा ज्ञातिवधं महत् । अस्य शुश्रूषणं कार्यं मया नित्यमतन्द्रिणा ।।"}, {"c": "12.41", "n": "6", "i": 51422, "v": "यदि चाहमनुग्राह्यो भवतां सुहृदां ततः । धृतराष्ट्रे यथापूर्वं वृत्तिं वर्तितुमर्हथ ।।"}, {"c": "12.41", "n": "7", "i": 51423, "v": "एष नाथो हि जगतो भवतां च मया सह । अस्यैव पृथिवी कृत्स्ना पाण्डवाः सर्व एव च । एतन्मनसि कर्तव्यं भवद्भिर्वचनं मम ।।"}, {"c": "12.41", "n": "8", "i": 51424, "v": "अनुगम्य च राजानं यथेष्टं गम्यतामिति । पौरजानपदान्सर्वान्विसृज्य कुरुनन्दनः । यौवराज्येन कौरव्यो भीमसेनमयोजयत् ।।"}, {"c": "12.41", "n": "9", "i": 51425, "v": "मन्त्रे च निश्चये चैव षाड्गुण्यस्य च चिन्तने । विदुरं बुद्धिसंपन्नं प्रीतिमान्वै समादिशत् ।।"}, {"c": "12.41", "n": "10", "i": 51426, "v": "कृताकृतपरिज्ञाने तथायव्ययचिन्तने । संजयं योजयामास ऋद्धमृद्धैर्गुणैर्युतम् ।।"}, {"c": "12.41", "n": "11", "i": 51427, "v": "बलस्य परिमाणे च भक्तवेतनयोस्तथा । नकुलं व्यादिशद्राजा कर्मिणामन्ववेक्षणे ।।"}, {"c": "12.41", "n": "12", "i": 51428, "v": "परचक्रोपरोधे च दृप्तानां चावमर्दने । युधिष्ठिरो महाराजः फल्गुनं व्यादिदेश ह ।।"}, {"c": "12.41", "n": "13", "i": 51429, "v": "द्विजानां वेदकार्येषु कार्येष्वन्येषु चैव हि । धौम्यं पुरोधसां श्रेष्ठं व्यादिदेश परंतपः ।।"}, {"c": "12.41", "n": "14", "i": 51430, "v": "सहदेवं समीपस्थं नित्यमेव समादिशत् । तेन गोप्यो हि नृपतिः सर्वावस्थो विशां पते ।।"}, {"c": "12.41", "n": "15", "i": 51431, "v": "यान्यानमन्यद्योग्यांश्च येषु येष्विह कर्मसु । तांस्तांस्तेष्वेव युयुजे प्रीयमाणो महीपतिः ।।"}, {"c": "12.41", "n": "16", "i": 51432, "v": "विदुरं संजयं चैव युयुत्सुं च महामतिम् । अब्रवीत्परवीरघ्नो धर्मात्मा धर्मवत्सलः ।।"}, {"c": "12.41", "n": "17", "i": 51433, "v": "उत्थायोत्थाय यत्कार्यमस्य राज्ञः पितुर्मम । सर्वं भवद्भिः कर्तव्यमप्रमत्तैर्यथातथम् ।।"}, {"c": "12.41", "n": "18", "i": 51434, "v": "पौरजानपदानां च यानि कार्याणि नित्यशः । राजानं समनुज्ञाप्य तानि कार्याणि धर्मतः ।।"}, {"c": "12.42", "t": "वैशंपायन उवाच ।"}, {"c": "12.42", "n": "1", "i": 51435, "v": "ततो युधिष्ठिरो राजा ज्ञातीनां ये हता मृधे । श्राद्धानि कारयामास तेषां पृथगुदारधीः ।।"}, {"c": "12.42", "n": "2", "i": 51436, "v": "धृतराष्ट्रो ददौ राजा पुत्राणामौर्ध्वदेहिकम् । सर्वकामगुणोपेतमन्नं गाश्च धनानि च । रत्नानि च विचित्राणि महार्हाणि महायशाः ।।"}, {"c": "12.42", "n": "3", "i": 51437, "v": "युधिष्ठिरस्तु कर्णस्य द्रोणस्य च महात्मनः । धृष्टद्युम्नाभिमन्युभ्यां हैडिम्बस्य च रक्षसः ।।"}, {"c": "12.42", "n": "4", "i": 51438, "v": "विराटप्रभृतीनां च सुहृदामुपकारिणाम् । द्रुपदद्रौपदेयानां द्रौपद्या सहितो ददौ ।।"}, {"c": "12.42", "n": "5", "i": 51439, "v": "ब्राह्मणानां सहस्राणि पृथगेकैकमुद्दिशन् । धनैश्च वस्त्रै रत्नैश्च गोभिश्च समतर्पयत् ।।"}, {"c": "12.42", "n": "6", "i": 51440, "v": "ये चान्ये पृथिवीपाला येषां नास्ति सुहृज्जनः । उद्दिश्योद्दिश्य तेषां च चक्रे राजौर्ध्वदैहिकम् ।।"}, {"c": "12.42", "n": "7", "i": 51441, "v": "सभाः प्रपाश्च विविधास्तडागानि च पाण्डवः । सुहृदां कारयामास सर्वेषामौर्ध्वदैहिकम् ।।"}, {"c": "12.42", "n": "8", "i": 51442, "v": "स तेषामनृणो भूत्वा गत्वा लोकेष्ववाच्यताम् । कृतकृत्योऽभवद्राजा प्रजा धर्मेण पालयन् ।।"}, {"c": "12.42", "n": "9", "i": 51443, "v": "धृतराष्ट्रं यथापूर्वं गान्धारीं विदुरं तथा । सर्वांश्च कौरवामात्यान्भृत्यांश्च समपूजयत् ।।"}, {"c": "12.42", "n": "10", "i": 51444, "v": "याश्च तत्र स्त्रियः काश्चिद्धतवीरा हतात्मजाः । सर्वास्ताः कौरवो राजा संपूज्यापालयद्घृणी ।।"}, {"c": "12.42", "n": "11", "i": 51445, "v": "दीनान्धकृपणानां च गृहाच्छादनभोजनैः । आनृशंस्यपरो राजा चकारानुग्रहं प्रभुः ।।"}, {"c": "12.42", "n": "12", "i": 51446, "v": "स विजित्य महीं कृत्स्नामानृण्यं प्राप्य वैरिषु । निःसपत्नः सुखी राजा विजहार युधिष्ठिरः ।।"}, {"c": "12.43", "t": "वैशंपायन उवाच ।"}, {"c": "12.43", "n": "1", "i": 51447, "v": "अभिषिक्तो महाप्राज्ञो राज्यं प्राप्य युधिष्ठिरः । दाशार्हं पुण्डरीकाक्षमुवाच प्राञ्जलिः शुचिः ।।"}, {"c": "12.43", "n": "2", "i": 51448, "v": "तव कृष्ण प्रसादेन नयेन च बलेन च । बुद्ध्या च यदुशार्दूल तथा विक्रमणेन च ।।"}, {"c": "12.43", "n": "3", "i": 51449, "v": "पुनः प्राप्तमिदं राज्यं पितृपैतामहं मया । नमस्ते पुण्डरीकाक्ष पुनः पुनररिंदम ।।"}, {"c": "12.43", "n": "4", "i": 51450, "v": "त्वामेकमाहुः पुरुषं त्वामाहुः सात्वतां पतिम् । नामभिस्त्वां बहुविधैः स्तुवन्ति परमर्षयः ।।"}, {"c": "12.43", "n": "5", "i": 51451, "v": "विश्वकर्मन्नमस्तेऽस्तु विश्वात्मन्विश्वसंभव । विष्णो जिष्णो हरे कृष्ण वैकुण्ठ पुरुषोत्तम ।।"}, {"c": "12.43", "n": "6", "i": 51452, "v": "अदित्याः सप्तरात्रं तु पुराणे गर्भतां गतः । पृश्निगर्भस्त्वमेवैकस्त्रियुगं त्वां वदन्त्यपि ।।"}, {"c": "12.43", "n": "7", "i": 51453, "v": "शुचिश्रवा हृषीकेशो घृतार्चिर्हंस उच्यसे । त्रिचक्षुः शंभुरेकस्त्वं विभुर्दामोदरोऽपि च ।।"}, {"c": "12.43", "n": "8", "i": 51454, "v": "वराहोऽग्निर्बृहद्भानुर्वृषणस्तार्क्ष्यलक्षणः । अनीकसाहः पुरुषः शिपिविष्ट उरुक्रमः ।।"}, {"c": "12.43", "n": "9", "i": 51455, "v": "वाचिष्ठ उग्रः सेनानीः सत्यो वाजसनिर्गुहः । अच्युतश्च्यावनोऽरीणां संकृतिर्विकृतिर्वृषः ।।"}, {"c": "12.43", "n": "10", "i": 51456, "v": "कृतवर्त्मा त्वमेवाद्रिर्वृषगर्भो वृषाकपिः । सिन्धुक्षिदूर्मिस्त्रिककुत्त्रिधामा त्रिवृदच्युतः ।।"}, {"c": "12.43", "n": "11", "i": 51457, "v": "सम्राड्विराट्स्वराट्चैव सुरराड्धर्मदो भवः । विभुर्भूरभिभूः कृष्णः कृष्णवर्त्मा त्वमेव च ।।"}, {"c": "12.43", "n": "12", "i": 51458, "v": "स्विष्टकृद्भिषगावर्तः कपिलस्त्वं च वामनः । यज्ञो ध्रुवः पतंगश्च जयत्सेनस्त्वमुच्यसे ।।"}, {"c": "12.43", "n": "13", "i": 51459, "v": "शिखण्डी नहुषो बभ्रुर्दिवस्पृक्त्वं पुनर्वसुः । सुबभ्रुरुक्षो रुक्मस्त्वं सुषेणो दुन्दुभिस्तथा ।।"}, {"c": "12.43", "n": "14", "i": 51460, "v": "गभस्तिनेमिः श्रीपद्मं पुष्करं पुष्पधारणः । ऋभुर्विभुः सर्वसूक्ष्मस्त्वं सावित्रं च पठ्यसे ।।"}, {"c": "12.43", "n": "15", "i": 51461, "v": "अम्भोनिधिस्त्वं ब्रह्मा त्वं पवित्रं धाम धन्व च । हिरण्यगर्भं त्वामाहुः स्वधा स्वाहा च केशव ।।"}, {"c": "12.43", "n": "16", "i": 51462, "v": "योनिस्त्वमस्य प्रलयश्च कृष्ण; त्वमेवेदं सृजसि विश्वमग्रे । विश्वं चेदं त्वद्वशे विश्वयोने; नमोऽस्तु ते शार्ङ्गचक्रासिपाणे ।।"}, {"c": "12.43", "n": "17", "i": 51463, "v": "एवं स्तुतो धर्मराजेन कृष्णः; सभामध्ये प्रीतिमान्पुष्कराक्षः । तमभ्यनन्दद्भारतं पुष्कलाभि;र्वाग्भिर्ज्येष्ठं पाण्डवं यादवाग्र्यः ।।"}, {"c": "12.44", "t": "वैशंपायन उवाच ।"}, {"c": "12.44", "n": "1", "i": 51464, "v": "ततो विसर्जयामास सर्वाः प्रकृतयो नृपः । विविशुश्चाभ्यनुज्ञाता यथास्वानि गृहाणि च ।।"}, {"c": "12.44", "n": "2", "i": 51465, "v": "ततो युधिष्ठिरो राजा भीमं भीमपराक्रमम् । सान्त्वयन्नब्रवीद्धीमानर्जुनं यमजौ तथा ।।"}, {"c": "12.44", "n": "3", "i": 51466, "v": "शत्रुभिर्विविधैः शस्त्रैः कृत्तदेहा महारणे । श्रान्ता भवन्तः सुभृशं तापिताः शोकमन्युभिः ।।"}, {"c": "12.44", "n": "4", "i": 51467, "v": "अरण्ये दुःखवसतीर्मत्कृते पुरुषोत्तमाः । भवद्भिरनुभूताश्च यथा कुपुरुषैस्तथा ।।"}, {"c": "12.44", "n": "5", "i": 51468, "v": "यथासुखं यथाजोषं जयोऽयमनुभूयताम् । विश्रान्ताँल्लब्धविज्ञानाञ्श्वः समेतास्मि वः पुनः ।।"}, {"c": "12.44", "n": "6", "i": 51469, "v": "ततो दुर्योधनगृहं प्रासादैरुपशोभितम् । बहुरत्नसमाकीर्णं दासीदाससमाकुलम् ।।"}, {"c": "12.44", "n": "7", "i": 51470, "v": "धृतराष्ट्राभ्यनुज्ञातं भ्रात्रा दत्तं वृकोदरः । प्रतिपेदे महाबाहुर्मन्दरं मघवानिव ।।"}, {"c": "12.44", "n": "8", "i": 51471, "v": "यथा दुर्योधनगृहं तथा दुःशासनस्य च । प्रासादमालासंयुक्तं हेमतोरणभूषितम् ।।"}, {"c": "12.44", "n": "9", "i": 51472, "v": "दासीदाससुसंपूर्णं प्रभूतधनधान्यवत् । प्रतिपेदे महाबाहुरर्जुनो राजशासनात् ।।"}, {"c": "12.44", "n": "10", "i": 51473, "v": "दुर्मर्षणस्य भवनं दुःशासनगृहाद्वरम् । कुबेरभवनप्रख्यं मणिहेमविभूषितम् ।।"}, {"c": "12.44", "n": "11", "i": 51474, "v": "नकुलाय वरार्हाय कर्शिताय महावने । ददौ प्रीतो महाराज धर्मराजो युधिष्ठिरः ।।"}, {"c": "12.44", "n": "12", "i": 51475, "v": "दुर्मुखस्य च वेश्माग्र्यं श्रीमत्कनकभूषितम् । पूर्णं पद्मदलाक्षीणां स्त्रीणां शयनसंकुलम् ।।"}, {"c": "12.44", "n": "13", "i": 51476, "v": "प्रददौ सहदेवाय सततं प्रियकारिणे । मुमुदे तच्च लब्ध्वा स कैलासं धनदो यथा ।।"}, {"c": "12.44", "n": "14", "i": 51477, "v": "युयुत्सुर्विदुरश्चैव संजयश्च महाद्युतिः । सुधर्मा चैव धौम्यश्च यथास्वं जग्मुरालयान् ।।"}, {"c": "12.44", "n": "15", "i": 51478, "v": "सह सात्यकिना शौरिरर्जुनस्य निवेशनम् । विवेश पुरुषव्याघ्रो व्याघ्रो गिरिगुहामिव ।।"}, {"c": "12.44", "n": "16", "i": 51479, "v": "तत्र भक्षान्नपानैस्ते समुपेताः सुखोषिताः । सुखप्रबुद्धा राजानमुपतस्थुर्युधिष्ठिरम् ।।"}, {"c": "12.45", "t": "जनमेजय उवाच ।"}, {"c": "12.45", "n": "1", "i": 51480, "v": "प्राप्य राज्यं महातेजा धर्मराजो युधिष्ठिरः । यदन्यदकरोद्विप्र तन्मे वक्तुमिहार्हसि ।।"}, {"c": "12.45", "n": "2", "i": 51481, "v": "भगवान्वा हृषीकेशस्त्रैलोक्यस्य परो गुरुः । ऋषे यदकरोद्वीरस्तच्च व्याख्यातुमर्हसि ।।"}, {"c": "12.45", "t": "वैशंपायन उवाच ।"}, {"c": "12.45", "n": "3", "i": 51482, "v": "शृणु राजेन्द्र तत्त्वेन कीर्त्यमानं मयानघ । वासुदेवं पुरस्कृत्य यदकुर्वत पाण्डवाः ।।"}, {"c": "12.45", "n": "4", "i": 51483, "v": "प्राप्य राज्यं महातेजा धर्मराजो युधिष्ठिरः । चातुर्वर्ण्यं यथायोगं स्वे स्वे धर्मे न्यवेशयत् ।।"}, {"c": "12.45", "n": "5", "i": 51484, "v": "ब्राह्मणानां सहस्रं च स्नातकानां महात्मनाम् । सहस्रनिष्कमेकैकं वाचयामास पाण्डवः ।।"}, {"c": "12.45", "n": "6", "i": 51485, "v": "तथानुजीविनो भृत्यान्संश्रितानतिथीनपि । कामैः संतर्पयामास कृपणांस्तर्ककानपि ।।"}, {"c": "12.45", "n": "7", "i": 51486, "v": "पुरोहिताय धौम्याय प्रादादयुतशः स गाः । धनं सुवर्णं रजतं वासांसि विविधानि च ।।"}, {"c": "12.45", "n": "8", "i": 51487, "v": "कृपाय च महाराज गुरुवृत्तिमवर्तत । विदुराय च धर्मात्मा पूजां चक्रे यतव्रतः ।।"}, {"c": "12.45", "n": "9", "i": 51488, "v": "भक्षान्नपानैर्विविधैर्वासोभिः शयनासनैः । सर्वान्संतोषयामास संश्रितान्ददतां वरः ।।"}, {"c": "12.45", "n": "10", "i": 51489, "v": "लब्धप्रशमनं कृत्वा स राजा राजसत्तम । युयुत्सोर्धार्तराष्ट्रस्य पूजां चक्रे महायशाः ।।"}, {"c": "12.45", "n": "11", "i": 51490, "v": "धृतराष्ट्राय तद्राज्यं गान्धार्यै विदुराय च । निवेद्य स्वस्थवद्राजन्नास्ते राजा युधिष्ठिरः ।।"}, {"c": "12.45", "n": "12", "i": 51491, "v": "तथा सर्वं स नगरं प्रसाद्य जनमेजय । वासुदेवं महात्मानमभ्यगच्छत्कृताञ्जलिः ।।"}, {"c": "12.45", "n": "13", "i": 51492, "v": "ततो महति पर्यङ्के मणिकाञ्चनभूषिते । ददर्श कृष्णमासीनं नीलं मेराविवाम्बुदम् ।।"}, {"c": "12.45", "n": "14", "i": 51493, "v": "जाज्वल्यमानं वपुषा दिव्याभरणभूषितम् । पीतकौशेयसंवीतं हेम्नीवोपहितं मणिम् ।।"}, {"c": "12.45", "n": "15", "i": 51494, "v": "कौस्तुभेन उरःस्थेन मणिनाभिविराजितम् । उद्यतेवोदयं शैलं सूर्येणाप्तकिरीटिनम् । नौपम्यं विद्यते यस्य त्रिषु लोकेषु किंचन ।।"}, {"c": "12.45", "n": "16", "i": 51495, "v": "सोऽभिगम्य महात्मानं विष्णुं पुरुषविग्रहम् । उवाच मधुराभाषः स्मितपूर्वमिदं तदा ।।"}, {"c": "12.45", "n": "17", "i": 51496, "v": "सुखेन ते निशा कच्चिद्व्युष्टा बुद्धिमतां वर । कच्चिज्ज्ञानानि सर्वाणि प्रसन्नानि तवाच्युत ।।"}, {"c": "12.45", "n": "18", "i": 51497, "v": "तव ह्याश्रित्य तां देवीं बुद्धिं बुद्धिमतां वर । वयं राज्यमनुप्राप्ताः पृथिवी च वशे स्थिता ।।"}, {"c": "12.45", "n": "19", "i": 51498, "v": "भवत्प्रसादाद्भगवंस्त्रिलोकगतिविक्रम । जयः प्राप्तो यशश्चाग्र्यं न च धर्माच्च्युता वयम् ।।"}, {"c": "12.45", "n": "20", "i": 51499, "v": "तं तथा भाषमाणं तु धर्मराजं युधिष्ठिरम् । नोवाच भगवान्किंचिद्ध्यानमेवान्वपद्यत ।।"}, {"c": "12.46", "t": "युधिष्ठिर उवाच ।"}, {"c": "12.46", "n": "1", "i": 51500, "v": "किमिदं परमाश्चर्यं ध्यायस्यमितविक्रम । कच्चिल्लोकत्रयस्यास्य स्वस्ति लोकपरायण ।।"}, {"c": "12.46", "n": "2", "i": 51501, "v": "चतुर्थं ध्यानमार्गं त्वमालम्ब्य पुरुषोत्तम । अपक्रान्तो यतो देव तेन मे विस्मितं मनः ।।"}, {"c": "12.46", "n": "3", "i": 51502, "v": "निगृहीतो हि वायुस्ते पञ्चकर्मा शरीरगः । इन्द्रियाणि च सर्वाणि मनसि स्थापितानि ते ।।"}, {"c": "12.46", "n": "4", "i": 51503, "v": "इन्द्रियाणि मनश्चैव बुद्धौ संवेशितानि ते । सर्वश्चैव गणो देव क्षेत्रज्ञे ते निवेशितः ।।"}, {"c": "12.46", "n": "5", "i": 51504, "v": "नेङ्गन्ति तव रोमाणि स्थिरा बुद्धिस्तथा मनः । स्थाणुकुड्यशिलाभूतो निरीहश्चासि माधव ।।"}, {"c": "12.46", "n": "6", "i": 51505, "v": "यथा दीपो निवातस्थो निरिङ्गो ज्वलतेऽच्युत । तथासि भगवन्देव निश्चलो दृढनिश्चयः ।।"}, {"c": "12.46", "n": "7", "i": 51506, "v": "यदि श्रोतुमिहार्हामि न रहस्यं च ते यदि । छिन्धि मे संशयं देव प्रपन्नायाभियाचते ।।"}, {"c": "12.46", "n": "8", "i": 51507, "v": "त्वं हि कर्ता विकर्ता च त्वं क्षरं चाक्षरं च हि । अनादिनिधनश्चाद्यस्त्वमेव पुरुषोत्तम ।।"}, {"c": "12.46", "n": "9", "i": 51508, "v": "त्वत्प्रपन्नाय भक्ताय शिरसा प्रणताय च । ध्यानस्यास्य यथातत्त्वं ब्रूहि धर्मभृतां वर ।।"}, {"c": "12.46", "t": "वैशंपायन उवाच ।"}, {"c": "12.46", "n": "10", "i": 51509, "v": "ततः स्वगोचरे न्यस्य मनो बुद्धीन्द्रियाणि च । स्मितपूर्वमुवाचेदं भगवान्वासवानुजः ।।"}, {"c": "12.46", "n": "11", "i": 51510, "v": "शरतल्पगतो भीष्मः शाम्यन्निव हुताशनः । मां ध्याति पुरुषव्याघ्रस्ततो मे तद्गतं मनः ।।"}, {"c": "12.46", "n": "12", "i": 51511, "v": "यस्य ज्यातलनिर्घोषं विस्फूर्जितमिवाशनेः । न सहेद्देवराजोऽपि तमस्मि मनसा गतः ।।"}, {"c": "12.46", "n": "13", "i": 51512, "v": "येनाभिद्रुत्य तरसा समस्तं राजमण्डलम् । ऊढास्तिस्रः पुरा कन्यास्तमस्मि मनसा गतः ।।"}, {"c": "12.46", "n": "14", "i": 51513, "v": "त्रयोविंशतिरात्रं यो योधयामास भार्गवम् । न च रामेण निस्तीर्णस्तमस्मि मनसा गतः ।।"}, {"c": "12.46", "n": "15", "i": 51514, "v": "यं गङ्गा गर्भविधिना धारयामास पार्थिवम् । वसिष्ठशिष्यं तं तात मनसास्मि गतो नृप ।।"}, {"c": "12.46", "n": "16", "i": 51515, "v": "दिव्यास्त्राणि महातेजा यो धारयति बुद्धिमान् । साङ्गांश्च चतुरो वेदांस्तमस्मि मनसा गतः ।।"}, {"c": "12.46", "n": "17", "i": 51516, "v": "रामस्य दयितं शिष्यं जामदग्न्यस्य पाण्डव । आधारं सर्वविद्यानां तमस्मि मनसा गतः ।।"}, {"c": "12.46", "n": "18", "i": 51517, "v": "एकीकृत्येन्द्रियग्रामं मनः संयम्य मेधया । शरणं मामुपागच्छत्ततो मे तद्गतं मनः ।।"}, {"c": "12.46", "n": "19", "i": 51518, "v": "स हि भूतं च भव्यं च भवच्च पुरुषर्षभ । वेत्ति धर्मभृतां श्रेष्ठस्ततो मे तद्गतं मनः ।।"}, {"c": "12.46", "n": "20", "i": 51519, "v": "तस्मिन्हि पुरुषव्याघ्रे कर्मभिः स्वैर्दिवं गते । भविष्यति मही पार्थ नष्टचन्द्रेव शर्वरी ।।"}, {"c": "12.46", "n": "21", "i": 51520, "v": "तद्युधिष्ठिर गाङ्गेयं भीष्मं भीमपराक्रमम् । अभिगम्योपसंगृह्य पृच्छ यत्ते मनोगतम् ।।"}, {"c": "12.46", "n": "22", "i": 51521, "v": "चातुर्वेद्यं चातुर्होत्रं चातुराश्रम्यमेव च । चातुर्वर्ण्यस्य धर्मं च पृच्छैनं पृथिवीपते ।।"}, {"c": "12.46", "n": "23", "i": 51522, "v": "तस्मिन्नस्तमिते भीष्मे कौरवाणां धुरंधरे । ज्ञानान्यल्पीभविष्यन्ति तस्मात्त्वां चोदयाम्यहम् ।।"}, {"c": "12.46", "n": "24", "i": 51523, "v": "तच्छ्रुत्वा वासुदेवस्य तथ्यं वचनमुत्तमम् । साश्रुकण्ठः स धर्मज्ञो जनार्दनमुवाच ह ।।"}, {"c": "12.46", "n": "25", "i": 51524, "v": "यद्भवानाह भीष्मस्य प्रभावं प्रति माधव । तथा तन्नात्र संदेहो विद्यते मम मानद ।।"}, {"c": "12.46", "n": "26", "i": 51525, "v": "महाभाग्यं हि भीष्मस्य प्रभावश्च महात्मनः । श्रुतं मया कथयतां ब्राह्मणानां महात्मनाम् ।।"}, {"c": "12.46", "n": "27", "i": 51526, "v": "भवांश्च कर्ता लोकानां यद्ब्रवीत्यरिसूदन । तथा तदनभिध्येयं वाक्यं यादवनन्दन ।।"}, {"c": "12.46", "n": "28", "i": 51527, "v": "यतस्त्वनुग्रहकृता बुद्धिस्ते मयि माधव । त्वामग्रतः पुरस्कृत्य भीष्मं पश्यामहे वयम् ।।"}, {"c": "12.46", "n": "29", "i": 51528, "v": "आवृत्ते भगवत्यर्के स हि लोकान्गमिष्यति । त्वद्दर्शनं महाबाहो तस्मादर्हति कौरवः ।।"}, {"c": "12.46", "n": "30", "i": 51529, "v": "तव ह्याद्यस्य देवस्य क्षरस्यैवाक्षरस्य च । दर्शनं तस्य लाभः स्यात्त्वं हि ब्रह्ममयो निधिः ।।"}, {"c": "12.46", "n": "31", "i": 51530, "v": "श्रुत्वैतद्धर्मराजस्य वचनं मधुसूदनः । पार्श्वस्थं सात्यकिं प्राह रथो मे युज्यतामिति ।।"}, {"c": "12.46", "n": "32", "i": 51531, "v": "सात्यकिस्तूपनिष्क्रम्य केशवस्य समीपतः । दारुकं प्राह कृष्णस्य युज्यतां रथ इत्युत ।।"}, {"c": "12.46", "n": "33", "i": 51532, "v": "स सात्यकेराशु वचो निशम्य; रथोत्तमं काञ्चनभूषिताङ्गम् । मसारगल्वर्कमयैर्विभङ्गै;र्विभूषितं हेमपिनद्धचक्रम् ।।"}, {"c": "12.46", "n": "34", "i": 51533, "v": "दिवाकरांशुप्रभमाशुगामिनं; विचित्रनानामणिरत्नभूषितम् । नवोदितं सूर्यमिव प्रतापिनं; विचित्रतार्क्ष्यध्वजिनं पताकिनम् ।।"}, {"c": "12.46", "n": "35", "i": 51534, "v": "सुग्रीवसैन्यप्रमुखैर्वराश्वै;र्मनोजवैः काञ्चनभूषिताङ्गैः । सुयुक्तमावेदयदच्युताय; कृताञ्जलिर्दारुको राजसिंह ।।"}, {"c": "12.47", "t": "जनमेजय उवाच ।"}, {"c": "12.47", "n": "1", "i": 51535, "v": "शरतल्पे शयानस्तु भरतानां पितामहः । कथमुत्सृष्टवान्देहं कं च योगमधारयत् ।।"}, {"c": "12.47", "t": "वैशंपायन उवाच ।"}, {"c": "12.47", "n": "2", "i": 51536, "v": "शृणुष्वावहितो राजञ्शुचिर्भूत्वा समाहितः । भीष्मस्य कुरुशार्दूल देहोत्सर्गं महात्मनः ।।"}, {"c": "12.47", "n": "3", "i": 51537, "v": "निवृत्तमात्रे त्वयन उत्तरे वै दिवाकरे । समावेशयदात्मानमात्मन्येव समाहितः ।।"}, {"c": "12.47", "n": "4", "i": 51538, "v": "विकीर्णांशुरिवादित्यो भीष्मः शरशतैश्चितः । शिश्ये परमया लक्ष्म्या वृतो ब्राह्मणसत्तमैः ।।"}, {"c": "12.47", "n": "5", "i": 51539, "v": "व्यासेन वेदश्रवसा नारदेन सुरर्षिणा । देवस्थानेन वात्स्येन तथाश्मकसुमन्तुना ।।"}, {"c": "12.47", "n": "6", "i": 51540, "v": "एतैश्चान्यैर्मुनिगणैर्महाभागैर्महात्मभिः । श्रद्धादमपुरस्कारैर्वृतश्चन्द्र इव ग्रहैः ।।"}, {"c": "12.47", "n": "7", "i": 51541, "v": "भीष्मस्तु पुरुषव्याघ्रः कर्मणा मनसा गिरा । शरतल्पगतः कृष्णं प्रदध्यौ प्राञ्जलिः स्थितः ।।"}, {"c": "12.47", "n": "8", "i": 51542, "v": "स्वरेण पुष्टनादेन तुष्टाव मधुसूदनम् । योगेश्वरं पद्मनाभं विष्णुं जिष्णुं जगत्पतिम् ।।"}, {"c": "12.47", "n": "9", "i": 51543, "v": "कृताञ्जलिः शुचिर्भूत्वा वाग्विदां प्रवरः प्रभुम् । भीष्मः परमधर्मात्मा वासुदेवमथास्तुवत् ।।"}, {"c": "12.47", "n": "10", "i": 51544, "v": "आरिराधयिषुः कृष्णं वाचं जिगमिषामि याम् । तया व्याससमासिन्या प्रीयतां पुरुषोत्तमः ।।"}, {"c": "12.47", "n": "11", "i": 51545, "v": "शुचिः शुचिषदं हंसं तत्परः परमेष्ठिनम् । युक्त्वा सर्वात्मनात्मानं तं प्रपद्ये प्रजापतिम् ।।"}, {"c": "12.47", "n": "12", "i": 51546, "v": "यस्मिन्विश्वानि भूतानि तिष्ठन्ति च विशन्ति च । गुणभूतानि भूतेशे सूत्रे मणिगणा इव ।।"}, {"c": "12.47", "n": "13", "i": 51547, "v": "यस्मिन्नित्ये तते तन्तौ दृढे स्रगिव तिष्ठति । सदसद्ग्रथितं विश्वं विश्वाङ्गे विश्वकर्मणि ।।"}, {"c": "12.47", "n": "14", "i": 51548, "v": "हरिं सहस्रशिरसं सहस्रचरणेक्षणम् । प्राहुर्नारायणं देवं यं विश्वस्य परायणम् ।।"}, {"c": "12.47", "n": "15", "i": 51549, "v": "अणीयसामणीयांसं स्थविष्ठं च स्थवीयसाम् । गरीयसां गरिष्ठं च श्रेष्ठं च श्रेयसामपि ।।"}, {"c": "12.47", "n": "16", "i": 51550, "v": "यं वाकेष्वनुवाकेषु निषत्सूपनिषत्सु च । गृणन्ति सत्यकर्माणं सत्यं सत्येषु सामसु ।।"}, {"c": "12.47", "n": "17", "i": 51551, "v": "चतुर्भिश्चतुरात्मानं सत्त्वस्थं सात्वतां पतिम् । यं दिव्यैर्देवमर्चन्ति गुह्यैः परमनामभिः ।।"}, {"c": "12.47", "n": "18", "i": 51552, "v": "यं देवं देवकी देवी वसुदेवादजीजनत् । भौमस्य ब्रह्मणो गुप्त्यै दीप्तमग्निमिवारणिः ।।"}, {"c": "12.47", "n": "19", "i": 51553, "v": "यमनन्यो व्यपेताशीरात्मानं वीतकल्मषम् । इष्ट्वानन्त्याय गोविन्दं पश्यत्यात्मन्यवस्थितम् ।।"}, {"c": "12.47", "n": "20", "i": 51554, "v": "पुराणे पुरुषः प्रोक्तो ब्रह्मा प्रोक्तो युगादिषु । क्षये संकर्षणः प्रोक्तस्तमुपास्यमुपास्महे ।।"}, {"c": "12.47", "n": "21", "i": 51555, "v": "अतिवाय्विन्द्रकर्माणमतिसूर्याग्नितेजसम् । अतिबुद्धीन्द्रियात्मानं तं प्रपद्ये प्रजापतिम् ।।"}, {"c": "12.47", "n": "22", "i": 51556, "v": "यं वै विश्वस्य कर्तारं जगतस्तस्थुषां पतिम् । वदन्ति जगतोऽध्यक्षमक्षरं परमं पदम् ।।"}, {"c": "12.47", "n": "23", "i": 51557, "v": "हिरण्यवर्णं यं गर्भमदितिर्दैत्यनाशनम् । एकं द्वादशधा जज्ञे तस्मै सूर्यात्मने नमः ।।"}, {"c": "12.47", "n": "24", "i": 51558, "v": "शुक्ले देवान्पितॄन्कृष्णे तर्पयत्यमृतेन यः । यश्च राजा द्विजातीनां तस्मै सोमात्मने नमः ।।"}, {"c": "12.47", "n": "25", "i": 51559, "v": "महतस्तमसः पारे पुरुषं ज्वलनद्युतिम् । यं ज्ञात्वा मृत्युमत्येति तस्मै ज्ञेयात्मने नमः ।।"}, {"c": "12.47", "n": "26", "i": 51560, "v": "यं बृहन्तं बृहत्युक्थे यमग्नौ यं महाध्वरे । यं विप्रसंघा गायन्ति तस्मै वेदात्मने नमः ।।"}, {"c": "12.47", "n": "27", "i": 51561, "v": "ऋग्यजुःसामधामानं दशार्धहविराकृतिम् । यं सप्ततन्तुं तन्वन्ति तस्मै यज्ञात्मने नमः ।।"}, {"c": "12.47", "n": "28", "i": 51562, "v": "यः सुपर्णो यजुर्नाम छन्दोगात्रस्त्रिवृच्छिराः । रथंतरबृहत्यक्षस्तस्मै स्तोत्रात्मने नमः ।।"}, {"c": "12.47", "n": "29", "i": 51563, "v": "यः सहस्रसवे सत्रे जज्ञे विश्वसृजामृषिः । हिरण्यवर्णः शकुनिस्तस्मै हंसात्मने नमः ।।"}, {"c": "12.47", "n": "30", "i": 51564, "v": "पदाङ्गं संधिपर्वाणं स्वरव्यञ्जनलक्षणम् । यमाहुरक्षरं नित्यं तस्मै वागात्मने नमः ।।"}, {"c": "12.47", "n": "31", "i": 51565, "v": "यश्चिनोति सतां सेतुमृतेनामृतयोनिना । धर्मार्थव्यवहाराङ्गैस्तस्मै सत्यात्मने नमः ।।"}, {"c": "12.47", "n": "32", "i": 51566, "v": "यं पृथग्धर्मचरणाः पृथग्धर्मफलैषिणः । पृथग्धर्मैः समर्चन्ति तस्मै धर्मात्मने नमः ।।"}, {"c": "12.47", "n": "33", "i": 51567, "v": "यं तं व्यक्तस्थमव्यक्तं विचिन्वन्ति महर्षयः । क्षेत्रे क्षेत्रज्ञमासीनं तस्मै क्षेत्रात्मने नमः ।।"}, {"c": "12.47", "n": "34", "i": 51568, "v": "यं दृगात्मानमात्मस्थं वृतं षोडशभिर्गुणैः । प्राहुः सप्तदशं सांख्यास्तस्मै सांख्यात्मने नमः ।।"}, {"c": "12.47", "n": "35", "i": 51569, "v": "यं विनिद्रा जितश्वासाः सत्त्वस्थाः संयतेन्द्रियाः । ज्योतिः पश्यन्ति युञ्जानास्तस्मै योगात्मने नमः ।।"}, {"c": "12.47", "n": "36", "i": 51570, "v": "अपुण्यपुण्योपरमे यं पुनर्भवनिर्भयाः । शान्ताः संन्यासिनो यान्ति तस्मै मोक्षात्मने नमः ।।"}, {"c": "12.47", "n": "37", "i": 51571, "v": "योऽसौ युगसहस्रान्ते प्रदीप्तार्चिर्विभावसुः । संभक्षयति भूतानि तस्मै घोरात्मने नमः ।।"}, {"c": "12.47", "n": "38", "i": 51572, "v": "संभक्ष्य सर्वभूतानि कृत्वा चैकार्णवं जगत् । बालः स्वपिति यश्चैकस्तस्मै मायात्मने नमः ।।"}, {"c": "12.47", "n": "39", "i": 51573, "v": "सहस्रशिरसे तस्मै पुरुषायामितात्मने । चतुःसमुद्रपर्याययोगनिद्रात्मने नमः ।।"}, {"c": "12.47", "n": "40", "i": 51574, "v": "अजस्य नाभावध्येकं यस्मिन्विश्वं प्रतिष्ठितम् । पुष्करं पुष्कराक्षस्य तस्मै पद्मात्मने नमः ।।"}, {"c": "12.47", "n": "41", "i": 51575, "v": "यस्य केशेषु जीमूता नद्यः सर्वाङ्गसंधिषु । कुक्षौ समुद्राश्चत्वारस्तस्मै तोयात्मने नमः ।।"}, {"c": "12.47", "n": "42", "i": 51576, "v": "युगेष्वावर्तते योंऽशैर्दिनर्त्वयनहायनैः । सर्गप्रलययोः कर्ता तस्मै कालात्मने नमः ।।"}, {"c": "12.47", "n": "43", "i": 51577, "v": "ब्रह्म वक्त्रं भुजौ क्षत्रं कृत्स्नमूरूदरं विशः । पादौ यस्याश्रिताः शूद्रास्तस्मै वर्णात्मने नमः ।।"}, {"c": "12.47", "n": "44", "i": 51578, "v": "यस्याग्निरास्यं द्यौर्मूर्धा खं नाभिश्चरणौ क्षितिः । सूर्यश्चक्षुर्दिशः श्रोत्रे तस्मै लोकात्मने नमः ।।"}, {"c": "12.47", "n": "45", "i": 51579, "v": "विषये वर्तमानानां यं तं वैशेषिकैर्गुणैः । प्राहुर्विषयगोप्तारं तस्मै गोप्त्रात्मने नमः ।।"}, {"c": "12.47", "n": "46", "i": 51580, "v": "अन्नपानेन्धनमयो रसप्राणविवर्धनः । यो धारयति भूतानि तस्मै प्राणात्मने नमः ।।"}, {"c": "12.47", "n": "47", "i": 51581, "v": "परः कालात्परो यज्ञात्परः सदसतोश्च यः । अनादिरादिर्विश्वस्य तस्मै विश्वात्मने नमः ।।"}, {"c": "12.47", "n": "48", "i": 51582, "v": "यो मोहयति भूतानि स्नेहरागानुबन्धनैः । सर्गस्य रक्षणार्थाय तस्मै मोहात्मने नमः ।।"}, {"c": "12.47", "n": "49", "i": 51583, "v": "आत्मज्ञानमिदं ज्ञानं ज्ञात्वा पञ्चस्ववस्थितम् । यं ज्ञानिनोऽधिगच्छन्ति तस्मै ज्ञानात्मने नमः ।।"}, {"c": "12.47", "n": "50", "i": 51584, "v": "अप्रमेयशरीराय सर्वतोऽनन्तचक्षुषे । अपारपरिमेयाय तस्मै चिन्त्यात्मने नमः ।।"}, {"c": "12.47", "n": "51", "i": 51585, "v": "जटिने दण्डिने नित्यं लम्बोदरशरीरिणे । कमण्डलुनिषङ्गाय तस्मै ब्रह्मात्मने नमः ।।"}, {"c": "12.47", "n": "52", "i": 51586, "v": "शूलिने त्रिदशेशाय त्र्यम्बकाय महात्मने । भस्मदिग्धोर्ध्वलिङ्गाय तस्मै रुद्रात्मने नमः ।।"}, {"c": "12.47", "n": "53", "i": 51587, "v": "पञ्चभूतात्मभूताय भूतादिनिधनात्मने । अक्रोधद्रोहमोहाय तस्मै शान्तात्मने नमः ।।"}, {"c": "12.47", "n": "54", "i": 51588, "v": "यस्मिन्सर्वं यतः सर्वं यः सर्वं सर्वतश्च यः । यश्च सर्वमयो नित्यं तस्मै सर्वात्मने नमः ।।"}, {"c": "12.47", "n": "55", "i": 51589, "v": "विश्वकर्मन्नमस्तेऽस्तु विश्वात्मन्विश्वसंभव । अपवर्गोऽसि भूतानां पञ्चानां परतः स्थितः ।।"}, {"c": "12.47", "n": "56", "i": 51590, "v": "नमस्ते त्रिषु लोकेषु नमस्ते परतस्त्रिषु । नमस्ते दिक्षु सर्वासु त्वं हि सर्वपरायणम् ।।"}, {"c": "12.47", "n": "57", "i": 51591, "v": "नमस्ते भगवन्विष्णो लोकानां प्रभवाप्यय । त्वं हि कर्ता हृषीकेश संहर्ता चापराजितः ।।"}, {"c": "12.47", "n": "58", "i": 51592, "v": "तेन पश्यामि ते दिव्यान्भावान्हि त्रिषु वर्त्मसु । तच्च पश्यामि तत्त्वेन यत्ते रूपं सनातनम् ।।"}, {"c": "12.47", "n": "59", "i": 51593, "v": "दिवं ते शिरसा व्याप्तं पद्भ्यां देवी वसुंधरा । विक्रमेण त्रयो लोकाः पुरुषोऽसि सनातनः ।।"}, {"c": "12.47", "n": "60", "i": 51594, "v": "अतसीपुष्पसंकाशं पीतवाससमच्युतम् । ये नमस्यन्ति गोविन्दं न तेषां विद्यते भयम् ।।"}, {"c": "12.47", "n": "61", "i": 51595, "v": "यथा विष्णुमयं सत्यं यथा विष्णुमयं हविः । यथा विष्णुमयं सर्वं पाप्मा मे नश्यतां तथा ।।"}, {"c": "12.47", "n": "62", "i": 51596, "v": "त्वां प्रपन्नाय भक्ताय गतिमिष्टां जिगीषवे । यच्छ्रेयः पुण्डरीकाक्ष तद्ध्यायस्व सुरोत्तम ।।"}, {"c": "12.47", "n": "63", "i": 51597, "v": "इति विद्यातपोयोनिरयोनिर्विष्णुरीडितः । वाग्यज्ञेनार्चितो देवः प्रीयतां मे जनार्दनः ।।"}, {"c": "12.47", "n": "64", "i": 51598, "v": "एतावदुक्त्वा वचनं भीष्मस्तद्गतमानसः । नम इत्येव कृष्णाय प्रणाममकरोत्तदा ।।"}, {"c": "12.47", "n": "65", "i": 51599, "v": "अभिगम्य तु योगेन भक्तिं भीष्मस्य माधवः । त्रैकाल्यदर्शनं ज्ञानं दिव्यं दातुं ययौ हरिः ।।"}, {"c": "12.47", "n": "66", "i": 51600, "v": "तस्मिन्नुपरते शब्दे ततस्ते ब्रह्मवादिनः । भीष्मं वाग्भिर्बाष्पकण्ठास्तमानर्चुर्महामतिम् ।।"}, {"c": "12.47", "n": "67", "i": 51601, "v": "ते स्तुवन्तश्च विप्राग्र्याः केशवं पुरुषोत्तमम् । भीष्मं च शनकैः सर्वे प्रशशंसुः पुनः पुनः ।।"}, {"c": "12.47", "n": "68", "i": 51602, "v": "विदित्वा भक्तियोगं तु भीष्मस्य पुरुषोत्तमः । सहसोत्थाय संहृष्टो यानमेवान्वपद्यत ।।"}, {"c": "12.47", "n": "69", "i": 51603, "v": "केशवः सात्यकिश्चैव रथेनैकेन जग्मतुः । अपरेण महात्मानौ युधिष्ठिरधनंजयौ ।।"}, {"c": "12.47", "n": "70", "i": 51604, "v": "भीमसेनो यमौ चोभौ रथमेकं समास्थितौ । कृपो युयुत्सुः सूतश्च संजयश्चापरं रथम् ।।"}, {"c": "12.47", "n": "71", "i": 51605, "v": "ते रथैर्नगराकारैः प्रयाताः पुरुषर्षभाः । नेमिघोषेण महता कम्पयन्तो वसुंधराम् ।।"}, {"c": "12.47", "n": "72", "i": 51606, "v": "ततो गिरः पुरुषवरस्तवान्विता; द्विजेरिताः पथि सुमनाः स शुश्रुवे । कृताञ्जलिं प्रणतमथापरं जनं; स केशिहा मुदितमनाभ्यनन्दत ।।"}, {"c": "12.48", "t": "वैशंपायन उवाच ।"}, {"c": "12.48", "n": "1", "i": 51607, "v": "ततः स च हृषीकेशः स च राजा युधिष्ठिरः । कृपादयश्च ते सर्वे चत्वारः पाण्डवाश्च ह ।।"}, {"c": "12.48", "n": "2", "i": 51608, "v": "रथैस्ते नगराकारैः पताकाध्वजशोभितैः । ययुराशु कुरुक्षेत्रं वाजिभिः शीघ्रगामिभिः ।।"}, {"c": "12.48", "n": "3", "i": 51609, "v": "तेऽवतीर्य कुरुक्षेत्रं केशमज्जास्थिसंकुलम् । देहन्यासः कृतो यत्र क्षत्रियैस्तैर्महात्मभिः ।।"}, {"c": "12.48", "n": "4", "i": 51610, "v": "गजाश्वदेहास्थिचयैः पर्वतैरिव संचितम् । नरशीर्षकपालैश्च शङ्खैरिव समाचितम् ।।"}, {"c": "12.48", "n": "5", "i": 51611, "v": "चितासहस्रैर्निचितं वर्मशस्त्रसमाकुलम् । आपानभूमिं कालस्य तदा भुक्तोज्झितामिव ।।"}, {"c": "12.48", "n": "6", "i": 51612, "v": "भूतसंघानुचरितं रक्षोगणनिषेवितम् । पश्यन्तस्ते कुरुक्षेत्रं ययुराशु महारथाः ।।"}, {"c": "12.48", "n": "7", "i": 51613, "v": "गच्छन्नेव महाबाहुः सर्वयादवनन्दनः । युधिष्ठिराय प्रोवाच जामदग्न्यस्य विक्रमम् ।।"}, {"c": "12.48", "n": "8", "i": 51614, "v": "अमी रामह्रदाः पञ्च दृश्यन्ते पार्थ दूरतः । येषु संतर्पयामास पूर्वान्क्षत्रियशोणितैः ।।"}, {"c": "12.48", "n": "9", "i": 51615, "v": "त्रिःसप्तकृत्वो वसुधां कृत्वा निःक्षत्रियां प्रभुः । इहेदानीं ततो रामः कर्मणो विरराम ह ।।"}, {"c": "12.48", "t": "युधिष्ठिर उवाच ।"}, {"c": "12.48", "n": "10", "i": 51616, "v": "त्रिःसप्तकृत्वः पृथिवी कृता निःक्षत्रिया तदा । रामेणेति यदात्थ त्वमत्र मे संशयो महान् ।।"}, {"c": "12.48", "n": "11", "i": 51617, "v": "क्षत्रबीजं यदा दग्धं रामेण यदुपुंगव । कथं भूयः समुत्पत्तिः क्षत्रस्यामितविक्रम ।।"}, {"c": "12.48", "n": "12", "i": 51618, "v": "महात्मना भगवता रामेण यदुपुंगव । कथमुत्सादितं क्षत्रं कथं वृद्धिं पुनर्गतम् ।।"}, {"c": "12.48", "n": "13", "i": 51619, "v": "महाभारतयुद्धे हि कोटिशः क्षत्रिया हताः । तथाभूच्च मही कीर्णा क्षत्रियैर्वदतां वर ।।"}, {"c": "12.48", "n": "14", "i": 51620, "v": "एवं मे छिन्धि वार्ष्णेय संशयं तार्क्ष्यकेतन । आगमो हि परः कृष्ण त्वत्तो नो वासवानुज ।।"}, {"c": "12.48", "t": "वैशंपायन उवाच ।"}, {"c": "12.48", "n": "15", "i": 51621, "v": "ततो व्रजन्नेव गदाग्रजः प्रभुः; शशंस तस्मै निखिलेन तत्त्वतः । युधिष्ठिरायाप्रतिमौजसे तदा; यथाभवत्क्षत्रियसंकुला मही ।।"}, {"c": "12.49", "t": "वासुदेव उवाच ।"}, {"c": "12.49", "n": "1", "i": 51622, "v": "शृणु कौन्तेय रामस्य मया यावत्परिश्रुतम् । महर्षीणां कथयतां कारणं तस्य जन्म च ।।"}, {"c": "12.49", "n": "2", "i": 51623, "v": "यथा च जामदग्न्येन कोटिशः क्षत्रिया हताः । उद्भूता राजवंशेषु ये भूयो भारते हताः ।।"}, {"c": "12.49", "n": "3", "i": 51624, "v": "जह्नोरजह्नुस्तनयो बल्लवस्तस्य चात्मजः । कुशिको नाम धर्मज्ञस्तस्य पुत्रो महीपतिः ।।"}, {"c": "12.49", "n": "4", "i": 51625, "v": "उग्रं तपः समातिष्ठत्सहस्राक्षसमो भुवि । पुत्रं लभेयमजितं त्रिलोकेश्वरमित्युत ।।"}, {"c": "12.49", "n": "5", "i": 51626, "v": "तमुग्रतपसं दृष्ट्वा सहस्राक्षः पुरंदरः । समर्थः पुत्रजनने स्वयमेवैत्य भारत ।।"}, {"c": "12.49", "n": "6", "i": 51627, "v": "पुत्रत्वमगमद्राजंस्तस्य लोकेश्वरेश्वरः । गाधिर्नामाभवत्पुत्रः कौशिकः पाकशासनः ।।"}, {"c": "12.49", "n": "7", "i": 51628, "v": "तस्य कन्याभवद्राजन्नाम्ना सत्यवती प्रभो । तां गाधिः कविपुत्राय सोर्चीकाय ददौ प्रभुः ।।"}, {"c": "12.49", "n": "8", "i": 51629, "v": "ततः प्रीतस्तु कौन्तेय भार्गवः कुरुनन्दन । पुत्रार्थे श्रपयामास चरुं गाधेस्तथैव च ।।"}, {"c": "12.49", "n": "9", "i": 51630, "v": "आहूय चाह तां भार्यामृचीको भार्गवस्तदा । उपयोज्यश्चरुरयं त्वया मात्राप्ययं तव ।।"}, {"c": "12.49", "n": "10", "i": 51631, "v": "तस्या जनिष्यते पुत्रो दीप्तिमान्क्षत्रियर्षभः । अजय्यः क्षत्रियैर्लोके क्षत्रियर्षभसूदनः ।।"}, {"c": "12.49", "n": "11", "i": 51632, "v": "तवापि पुत्रं कल्याणि धृतिमन्तं तपोन्वितम् । शमात्मकं द्विजश्रेष्ठं चरुरेष विधास्यति ।।"}, {"c": "12.49", "n": "12", "i": 51633, "v": "इत्येवमुक्त्वा तां भार्यामृचीको भृगुनन्दनः । तपस्यभिरतो धीमाञ्जगामारण्यमेव ह ।।"}, {"c": "12.49", "n": "13", "i": 51634, "v": "एतस्मिन्नेव काले तु तीर्थयात्रापरो नृपः । गाधिः सदारः संप्राप्त ऋचीकस्याश्रमं प्रति ।।"}, {"c": "12.49", "n": "14", "i": 51635, "v": "चरुद्वयं गृहीत्वा तु राजन्सत्यवती तदा । भर्तुर्वाक्यादथाव्यग्रा मात्रे हृष्टा न्यवेदयत् ।।"}, {"c": "12.49", "n": "15", "i": 51636, "v": "माता तु तस्याः कौन्तेय दुहित्रे स्वं चरुं ददौ । तस्याश्चरुमथाज्ञातमात्मसंस्थं चकार ह ।।"}, {"c": "12.49", "n": "16", "i": 51637, "v": "अथ सत्यवती गर्भं क्षत्रियान्तकरं तदा । धारयामास दीप्तेन वपुषा घोरदर्शनम् ।।"}, {"c": "12.49", "n": "17", "i": 51638, "v": "तामृचीकस्तदा दृष्ट्वा ध्यानयोगेन वै ततः । अब्रवीद्राजशार्दूल स्वां भार्यां वरवर्णिनीम् ।।"}, {"c": "12.49", "n": "18", "i": 51639, "v": "मात्रासि व्यंसिता भद्रे चरुव्यत्यासहेतुना । जनिष्यते हि ते पुत्रः क्रूरकर्मा महाबलः ।।"}, {"c": "12.49", "n": "19", "i": 51640, "v": "जनिष्यते हि ते भ्राता ब्रह्मभूतस्तपोधनः । विश्वं हि ब्रह्म तपसा मया तत्र समर्पितम् ।।"}, {"c": "12.49", "n": "20", "i": 51641, "v": "सैवमुक्ता महाभागा भर्त्रा सत्यवती तदा । पपात शिरसा तस्मै वेपन्ती चाब्रवीदिदम् ।।"}, {"c": "12.49", "n": "21", "i": 51642, "v": "नार्होऽसि भगवन्नद्य वक्तुमेवंविधं वचः । ब्राह्मणापसदं पुत्रं प्राप्स्यसीति महामुने ।।"}, {"c": "12.49", "t": "ऋचीक उवाच ।"}, {"c": "12.49", "n": "22", "i": 51643, "v": "नैष संकल्पितः कामो मया भद्रे तथा त्वयि । उग्रकर्मा भवेत्पुत्रश्चरुर्माता च कारणम् ।।"}, {"c": "12.49", "t": "सत्यवत्युवाच ।"}, {"c": "12.49", "n": "23", "i": 51644, "v": "इच्छँल्लोकानपि मुने सृजेथाः किं पुनर्मम । शमात्मकमृजुं पुत्रं लभेयं जपतां वर ।।"}, {"c": "12.49", "t": "ऋचीक उवाच ।"}, {"c": "12.49", "n": "24", "i": 51645, "v": "नोक्तपूर्वं मया भद्रे स्वैरेष्वप्यनृतं वचः । किमुताग्निं समाधाय मन्त्रवच्चरुसाधने ।।"}, {"c": "12.49", "t": "सत्यवत्युवाच ।"}, {"c": "12.49", "n": "25", "i": 51646, "v": "काममेवं भवेत्पौत्रो ममेह तव चैव ह । शमात्मकमृजुं पुत्रं लभेयं जपतां वर ।।"}, {"c": "12.49", "t": "ऋचीक उवाच ।"}, {"c": "12.49", "n": "26", "i": 51647, "v": "पुत्रे नास्ति विशेषो मे पौत्रे वा वरवर्णिनि । यथा त्वयोक्तं तु वचस्तथा भद्रे भविष्यति ।।"}, {"c": "12.49", "t": "वासुदेव उवाच ।"}, {"c": "12.49", "n": "27", "i": 51648, "v": "ततः सत्यवती पुत्रं जनयामास भार्गवम् । तपस्यभिरतं शान्तं जमदग्निं शमात्मकम् ।।"}, {"c": "12.49", "n": "28", "i": 51649, "v": "विश्वामित्रं च दायादं गाधिः कुशिकनन्दनः । प्राप ब्रह्मर्षिसमितं विश्वेन ब्रह्मणा युतम् ।।"}, {"c": "12.49", "n": "29", "i": 51650, "v": "आर्चीको जनयामास जमदग्निः सुदारुणम् । सर्वविद्यान्तगं श्रेष्ठं धनुर्वेदे च पारगम् । रामं क्षत्रियहन्तारं प्रदीप्तमिव पावकम् ।।"}, {"c": "12.49", "n": "30", "i": 51651, "v": "एतस्मिन्नेव काले तु कृतवीर्यात्मजो बली । अर्जुनो नाम तेजस्वी क्षत्रियो हैहयान्वयः ।।"}, {"c": "12.49", "n": "31", "i": 51652, "v": "ददाह पृथिवीं सर्वां सप्तद्वीपां सपत्तनाम् । स्वबाह्वस्त्रबलेनाजौ धर्मेण परमेण च ।।"}, {"c": "12.49", "n": "32", "i": 51653, "v": "तृषितेन स कौरव्य भिक्षितश्चित्रभानुना । सहस्रबाहुर्विक्रान्तः प्रादाद्भिक्षामथाग्नये ।।"}, {"c": "12.49", "n": "33", "i": 51654, "v": "ग्रामान्पुराणि घोषांश्च पत्तनानि च वीर्यवान् । जज्वाल तस्य बाणैस्तु चित्रभानुर्दिधक्षया ।।"}, {"c": "12.49", "n": "34", "i": 51655, "v": "स तस्य पुरुषेन्द्रस्य प्रभावेन महातपाः । ददाह कार्तवीर्यस्य शैलानथ वनानि च ।।"}, {"c": "12.49", "n": "35", "i": 51656, "v": "स शून्यमाश्रमारण्यं वरुणस्यात्मजस्य तत् । ददाह पवनेनेद्धश्चित्रभानुः सहैहयः ।।"}, {"c": "12.49", "n": "36", "i": 51657, "v": "आपवस्तं ततो रोषाच्छशापार्जुनमच्युत । दग्धेऽऽश्रमे महाराज कार्तवीर्येण वीर्यवान् ।।"}, {"c": "12.49", "n": "37", "i": 51658, "v": "त्वया न वर्जितं मोहाद्यस्माद्वनमिदं मम । दग्धं तस्माद्रणे रामो बाहूंस्ते छेत्स्यतेऽर्जुन ।।"}, {"c": "12.49", "n": "38", "i": 51659, "v": "अर्जुनस्तु महाराज बली नित्यं शमात्मकः । ब्रह्मण्यश्च शरण्यश्च दाता शूरश्च भारत ।।"}, {"c": "12.49", "n": "39", "i": 51660, "v": "तस्य पुत्राः सुबलिनः शापेनासन्पितुर्वधे । निमित्तमवलिप्ता वै नृशंसाश्चैव नित्यदा ।।"}, {"c": "12.49", "n": "40", "i": 51661, "v": "जमदग्निधेन्वास्ते वत्समानिन्युर्भरतर्षभ । अज्ञातं कार्तवीर्यस्य हैहयेन्द्रस्य धीमतः ।।"}, {"c": "12.49", "n": "41", "i": 51662, "v": "ततोऽर्जुनस्य बाहूंस्तु छित्त्वा वै पौरुषान्वितः । तं रुवन्तं ततो वत्सं जामदग्न्यः स्वमाश्रमम् । प्रत्यानयत राजेन्द्र तेषामन्तःपुरात्प्रभुः ।।"}, {"c": "12.49", "n": "42", "i": 51663, "v": "अर्जुनस्य सुतास्ते तु संभूयाबुद्धयस्तदा । गत्वाश्रममसंबुद्धं जमदग्नेर्महात्मनः ।।"}, {"c": "12.49", "n": "43", "i": 51664, "v": "अपातयन्त भल्लाग्रैः शिरः कायान्नराधिप । समित्कुशार्थं रामस्य निर्गतस्य महात्मनः ।।"}, {"c": "12.49", "n": "44", "i": 51665, "v": "ततः पितृवधामर्षाद्रामः परममन्युमान् । निःक्षत्रियां प्रतिश्रुत्य महीं शस्त्रमगृह्णत ।।"}, {"c": "12.49", "n": "45", "i": 51666, "v": "ततः स भृगुशार्दूलः कार्तवीर्यस्य वीर्यवान् । विक्रम्य निजघानाशु पुत्रान्पौत्रांश्च सर्वशः ।।"}, {"c": "12.49", "n": "46", "i": 51667, "v": "स हैहयसहस्राणि हत्वा परममन्युमान् । चकार भार्गवो राजन्महीं शोणितकर्दमाम् ।।"}, {"c": "12.49", "n": "47", "i": 51668, "v": "स तथा सुमहातेजाः कृत्वा निःक्षत्रियां महीम् । कृपया परयाविष्टो वनमेव जगाम ह ।।"}, {"c": "12.49", "n": "48", "i": 51669, "v": "ततो वर्षसहस्रेषु समतीतेषु केषुचित् । क्षोभं संप्राप्तवांस्तीव्रं प्रकृत्या कोपनः प्रभुः ।।"}, {"c": "12.49", "n": "49", "i": 51670, "v": "विश्वामित्रस्य पौत्रस्तु रैभ्यपुत्रो महातपाः । परावसुर्महाराज क्षिप्त्वाह जनसंसदि ।।"}, {"c": "12.49", "n": "50", "i": 51671, "v": "ये ते ययातिपतने यज्ञे सन्तः समागताः । प्रतर्दनप्रभृतयो राम किं क्षत्रिया न ते ।।"}, {"c": "12.49", "n": "51", "i": 51672, "v": "मिथ्याप्रतिज्ञो राम त्वं कत्थसे जनसंसदि । भयात्क्षत्रियवीराणां पर्वतं समुपाश्रितः ।।"}, {"c": "12.49", "n": "52", "i": 51673, "v": "स पुनः क्षत्रियशतैः पृथिवीमनुसंतताम् । परावसोस्तदा श्रुत्वा शस्त्रं जग्राह भार्गवः ।।"}, {"c": "12.49", "n": "53", "i": 51674, "v": "ततो ये क्षत्रिया राजञ्शतशस्तेन जीविताः । ते विवृद्धा महावीर्याः पृथिवीपतयोऽभवन् ।।"}, {"c": "12.49", "n": "54", "i": 51675, "v": "स पुनस्ताञ्जघानाशु बालानपि नराधिप । गर्भस्थैस्तु मही व्याप्ता पुनरेवाभवत्तदा ।।"}, {"c": "12.49", "n": "55", "i": 51676, "v": "जातं जातं स गर्भं तु पुनरेव जघान ह । अरक्षंश्च सुतान्कांश्चित्तदा क्षत्रिययोषितः ।।"}, {"c": "12.49", "n": "56", "i": 51677, "v": "त्रिःसप्तकृत्वः पृथिवीं कृत्वा निःक्षत्रियां प्रभुः । दक्षिणामश्वमेधान्ते कश्यपायाददत्ततः ।।"}, {"c": "12.49", "n": "57", "i": 51678, "v": "क्षत्रियाणां तु शेषार्थं करेणोद्दिश्य कश्यपः । स्रुक्प्रग्रहवता राजञ्श्रीमान्वाक्यमथाब्रवीत् ।।"}, {"c": "12.49", "n": "58", "i": 51679, "v": "गच्छ पारं समुद्रस्य दक्षिणस्य महामुने । न ते मद्विषये राम वस्तव्यमिह कर्हिचित् ।।"}, {"c": "12.49", "n": "59", "i": 51680, "v": "ततः शूर्पारकं देशं सागरस्तस्य निर्ममे । संत्रासाज्जामदग्न्यस्य सोऽपरान्तं महीतलम् ।।"}, {"c": "12.49", "n": "60", "i": 51681, "v": "कश्यपस्तु महाराज प्रतिगृह्य महीमिमाम् । कृत्वा ब्राह्मणसंस्थां वै प्रविवेश महावनम् ।।"}, {"c": "12.49", "n": "61", "i": 51682, "v": "ततः शूद्राश्च वैश्याश्च यथास्वैरप्रचारिणः । अवर्तन्त द्विजाग्र्याणां दारेषु भरतर्षभ ।।"}, {"c": "12.49", "n": "62", "i": 51683, "v": "अराजके जीवलोके दुर्बला बलवत्तरैः । बाध्यन्ते न च वित्तेषु प्रभुत्वमिह कस्यचित् ।।"}, {"c": "12.49", "n": "63", "i": 51684, "v": "ततः कालेन पृथिवी प्रविवेश रसातलम् । अरक्ष्यमाणा विधिवत्क्षत्रियैर्धर्मरक्षिभिः ।।"}, {"c": "12.49", "n": "64", "i": 51685, "v": "ऊरुणा धारयामास कश्यपः पृथिवीं ततः । निमज्जन्तीं तदा राजंस्तेनोर्वीति मही स्मृता ।।"}, {"c": "12.49", "n": "65", "i": 51686, "v": "रक्षिणश्च समुद्दिश्य प्रायाचत्पृथिवी तदा । प्रसाद्य कश्यपं देवी क्षत्रियान्बाहुशालिनः ।।"}, {"c": "12.49", "n": "66", "i": 51687, "v": "सन्ति ब्रह्मन्मया गुप्ता नृषु क्षत्रियपुंगवाः । हैहयानां कुले जातास्ते संरक्षन्तु मां मुने ।।"}, {"c": "12.49", "n": "67", "i": 51688, "v": "अस्ति पौरवदायादो विडूरथसुतः प्रभो । ऋक्षैः संवर्धितो विप्र ऋक्षवत्येव पर्वते ।।"}, {"c": "12.49", "n": "68", "i": 51689, "v": "तथानुकम्पमानेन यज्वनाथामितौजसा । पराशरेण दायादः सौदासस्याभिरक्षितः ।।"}, {"c": "12.49", "n": "69", "i": 51690, "v": "सर्वकर्माणि कुरुते तस्यर्षेः शूद्रवद्धि सः । सर्वकर्मेत्यभिख्यातः स मां रक्षतु पार्थिवः ।।"}, {"c": "12.49", "n": "70", "i": 51691, "v": "शिबेः पुत्रो महातेजा गोपतिर्नाम नामतः । वने संरक्षितो गोभिः सोऽभिरक्षतु मां मुने ।।"}, {"c": "12.49", "n": "71", "i": 51692, "v": "प्रतर्दनस्य पुत्रस्तु वत्सो नाम महायशाः । वत्सैः संवर्धितो गोष्ठे स मां रक्षतु पार्थिवः ।।"}, {"c": "12.49", "n": "72", "i": 51693, "v": "दधिवाहनपौत्रस्तु पुत्रो दिविरथस्य ह । अङ्गः स गौतमेनापि गङ्गाकूलेऽभिरक्षितः ।।"}, {"c": "12.49", "n": "73", "i": 51694, "v": "बृहद्रथो महाबाहुर्भुवि भूतिपुरस्कृतः । गोलाङ्गूलैर्महाभागो गृध्रकूटेऽभिरक्षितः ।।"}, {"c": "12.49", "n": "74", "i": 51695, "v": "मरुत्तस्यान्ववाये तु क्षत्रियास्तुर्वसोस्त्रयः । मरुत्पतिसमा वीर्ये समुद्रेणाभिरक्षिताः ।।"}, {"c": "12.49", "n": "75", "i": 51696, "v": "एते क्षत्रियदायादास्तत्र तत्र परिश्रुताः । सम्यङ्मामभिरक्षन्तु ततः स्थास्यामि निश्चला ।।"}, {"c": "12.49", "n": "76", "i": 51697, "v": "एतेषां पितरश्चैव तथैव च पितामहाः । मदर्थं निहता युद्धे रामेणाक्लिष्टकर्मणा ।।"}, {"c": "12.49", "n": "77", "i": 51698, "v": "तेषामपचितिश्चैव मया कार्या न संशयः । न ह्यहं कामये नित्यमविक्रान्तेन रक्षणम् ।।"}, {"c": "12.49", "n": "78", "i": 51699, "v": "ततः पृथिव्या निर्दिष्टांस्तान्समानीय कश्यपः । अभ्यषिञ्चन्महीपालान्क्षत्रियान्वीर्यसंमतान् ।।"}, {"c": "12.49", "n": "79", "i": 51700, "v": "तेषां पुत्राश्च पौत्राश्च येषां वंशाः प्रतिष्ठिताः । एवमेतत्पुरा वृत्तं यन्मां पृच्छसि पाण्डव ।।"}, {"c": "12.49", "t": "वैशंपायन उवाच ।"}, {"c": "12.49", "n": "80", "i": 51701, "v": "एवं ब्रुवन्नेव यदुप्रवीरो; युधिष्ठिरं धर्मभृतां वरिष्ठम् । रथेन तेनाशु ययौ यथार्को; विशन्प्रभाभिर्भगवांस्त्रिलोकम् ।।"}, {"c": "12.50", "t": "वैशंपायन उवाच ।"}, {"c": "12.50", "n": "1", "i": 51702, "v": "ततो रामस्य तत्कर्म श्रुत्वा राजा युधिष्ठिरः । विस्मयं परमं गत्वा प्रत्युवाच जनार्दनम् ।।"}, {"c": "12.50", "n": "2", "i": 51703, "v": "अहो रामस्य वार्ष्णेय शक्रस्येव महात्मनः । विक्रमो येन वसुधा क्रोधान्निःक्षत्रिया कृता ।।"}, {"c": "12.50", "n": "3", "i": 51704, "v": "गोभिः समुद्रेण तथा गोलाङ्गूलर्क्षवानरैः । गुप्ता रामभयोद्विग्नाः क्षत्रियाणां कुलोद्वहाः ।।"}, {"c": "12.50", "n": "4", "i": 51705, "v": "अहो धन्यो हि लोकोऽयं सभाग्याश्च नरा भुवि । यत्र कर्मेदृशं धर्म्यं द्विजेन कृतमच्युत ।।"}, {"c": "12.50", "n": "5", "i": 51706, "v": "तथा यान्तौ तदा तात तावच्युतयुधिष्ठिरौ । जग्मतुर्यत्र गाङ्गेयः शरतल्पगतः प्रभुः ।।"}, {"c": "12.50", "n": "6", "i": 51707, "v": "ततस्ते ददृशुर्भीष्मं शरप्रस्तरशायिनम् । स्वरश्मिजालसंवीतं सायंसूर्यमिवानलम् ।।"}, {"c": "12.50", "n": "7", "i": 51708, "v": "उपास्यमानं मुनिभिर्देवैरिव शतक्रतुम् । देशे परमधर्मिष्ठे नदीमोघवतीमनु ।।"}, {"c": "12.50", "n": "8", "i": 51709, "v": "दूरादेव तमालोक्य कृष्णो राजा च धर्मराट् । चत्वारः पाण्डवाश्चैव ते च शारद्वतादयः ।।"}, {"c": "12.50", "n": "9", "i": 51710, "v": "अवस्कन्द्याथ वाहेभ्यः संयम्य प्रचलं मनः । एकीकृत्येन्द्रियग्राममुपतस्थुर्महामुनीन् ।।"}, {"c": "12.50", "n": "10", "i": 51711, "v": "अभिवाद्य च गोविन्दः सात्यकिस्ते च कौरवाः । व्यासादींस्तानृषीन्पश्चाद्गाङ्गेयमुपतस्थिरे ।।"}, {"c": "12.50", "n": "11", "i": 51712, "v": "तपोवृद्धिं ततः पृष्ट्वा गाङ्गेयं यदुकौरवाः । परिवार्य ततः सर्वे निषेदुः पुरुषर्षभाः ।।"}, {"c": "12.50", "n": "12", "i": 51713, "v": "ततो निशम्य गाङ्गेयं शाम्यमानमिवानलम् । किंचिद्दीनमना भीष्ममिति होवाच केशवः ।।"}, {"c": "12.50", "n": "13", "i": 51714, "v": "कच्चिज्ज्ञानानि ते राजन्प्रसन्नानि यथा पुरा । कच्चिदव्याकुला चैव बुद्धिस्ते वदतां वर ।।"}, {"c": "12.50", "n": "14", "i": 51715, "v": "शराभिघातदुःखात्ते कच्चिद्गात्रं न दूयते । मानसादपि दुःखाद्धि शारीरं बलवत्तरम् ।।"}, {"c": "12.50", "n": "15", "i": 51716, "v": "वरदानात्पितुः कामं छन्दमृत्युरसि प्रभो । शंतनोर्धर्मशीलस्य न त्वेतच्छमकारणम् ।।"}, {"c": "12.50", "n": "16", "i": 51717, "v": "सुसूक्ष्मोऽपीह देहे वै शल्यो जनयते रुजम् । किं पुनः शरसंघातैश्चितस्य तव भारत ।।"}, {"c": "12.50", "n": "17", "i": 51718, "v": "कामं नैतत्तवाख्येयं प्राणिनां प्रभवाप्ययौ । भवान्ह्युपदिशेच्छ्रेयो देवानामपि भारत ।।"}, {"c": "12.50", "n": "18", "i": 51719, "v": "यद्धि भूतं भविष्यच्च भवच्च पुरुषर्षभ । सर्वं तज्ज्ञानवृद्धस्य तव पाणाविवाहितम् ।।"}, {"c": "12.50", "n": "19", "i": 51720, "v": "संसारश्चैव भूतानां धर्मस्य च फलोदयः । विदितस्ते महाप्राज्ञ त्वं हि ब्रह्ममयो निधिः ।।"}, {"c": "12.50", "n": "20", "i": 51721, "v": "त्वां हि राज्ये स्थितं स्फीते समग्राङ्गमरोगिणम् । स्त्रीसहस्रैः परिवृतं पश्यामीहोर्ध्वरेतसम् ।।"}, {"c": "12.50", "n": "21", "i": 51722, "v": "ऋते शांतनवाद्भीष्मात्त्रिषु लोकेषु पार्थिव । सत्यसंधान्महावीर्याच्छूराद्धर्मैकतत्परात् ।।"}, {"c": "12.50", "n": "22", "i": 51723, "v": "मृत्युमावार्य तरसा शरप्रस्तरशायिनः । निसर्गप्रभवं किंचिन्न च तातानुशुश्रुम ।।"}, {"c": "12.50", "n": "23", "i": 51724, "v": "सत्ये तपसि दाने च यज्ञाधिकरणे तथा । धनुर्वेदे च वेदे च नित्यं चैवान्ववेक्षणे ।।"}, {"c": "12.50", "n": "24", "i": 51725, "v": "अनृशंसं शुचिं दान्तं सर्वभूतहिते रतम् । महारथं त्वत्सदृशं न कंचिदनुशुश्रुम ।।"}, {"c": "12.50", "n": "25", "i": 51726, "v": "त्वं हि देवान्सगन्धर्वान्ससुरासुरराक्षसान् । शक्त एकरथेनैव विजेतुं नात्र संशयः ।।"}, {"c": "12.50", "n": "26", "i": 51727, "v": "त्वं हि भीष्म महाबाहो वसूनां वासवोपमः । नित्यं विप्रैः समाख्यातो नवमोऽनवमो गुणैः ।।"}, {"c": "12.50", "n": "27", "i": 51728, "v": "अहं हि त्वाभिजानामि यस्त्वं पुरुषसत्तम । त्रिदशेष्वपि विख्यातः स्वशक्त्या सुमहाबलः ।।"}, {"c": "12.50", "n": "28", "i": 51729, "v": "मनुष्येषु मनुष्येन्द्र न दृष्टो न च मे श्रुतः । भवतो यो गुणैस्तुल्यः पृथिव्यां पुरुषः क्वचित् ।।"}, {"c": "12.50", "n": "29", "i": 51730, "v": "त्वं हि सर्वैर्गुणै राजन्देवानप्यतिरिच्यसे । तपसा हि भवाञ्शक्तः स्रष्टुं लोकांश्चराचरान् ।।"}, {"c": "12.50", "n": "30", "i": 51731, "v": "तदस्य तप्यमानस्य ज्ञातीनां संक्षयेण वै । ज्येष्ठस्य पाण्डुपुत्रस्य शोकं भीष्म व्यपानुद ।।"}, {"c": "12.50", "n": "31", "i": 51732, "v": "ये हि धर्माः समाख्याताश्चातुर्वर्ण्यस्य भारत । चातुराश्रम्यसंसृष्टास्ते सर्वे विदितास्तव ।।"}, {"c": "12.50", "n": "32", "i": 51733, "v": "चातुर्वेद्ये च ये प्रोक्ताश्चातुर्होत्रे च भारत । सांख्ये योगे च नियता ये च धर्माः सनातनाः ।।"}, {"c": "12.50", "n": "33", "i": 51734, "v": "चातुर्वर्ण्येन यश्चैको धर्मो न स्म विरुध्यते । सेव्यमानः स चैवाद्यो गाङ्गेय विदितस्तव ।।"}, {"c": "12.50", "n": "34", "i": 51735, "v": "इतिहासपुराणं च कार्त्स्न्येन विदितं तव । धर्मशास्त्रं च सकलं नित्यं मनसि ते स्थितम् ।।"}, {"c": "12.50", "n": "35", "i": 51736, "v": "ये च केचन लोकेऽस्मिन्नर्थाः संशयकारकाः । तेषां छेत्ता नास्ति लोके त्वदन्यः पुरुषर्षभ ।।"}, {"c": "12.50", "n": "36", "i": 51737, "v": "स पाण्डवेयस्य मनःसमुत्थितं; नरेन्द्र शोकं व्यपकर्ष मेधया । भवद्विधा ह्युत्तमबुद्धिविस्तरा; विमुह्यमानस्य जनस्य शान्तये ।।"}, {"c": "12.51", "t": "वैशंपायन उवाच ।"}, {"c": "12.51", "n": "1", "i": 51738, "v": "श्रुत्वा तु वचनं भीष्मो वासुदेवस्य धीमतः । किंचिदुन्नाम्य वदनं प्राञ्जलिर्वाक्यमब्रवीत् ।।"}, {"c": "12.51", "n": "2", "i": 51739, "v": "नमस्ते भगवन्विष्णो लोकानां निधनोद्भव । त्वं हि कर्ता हृषीकेश संहर्ता चापराजितः ।।"}, {"c": "12.51", "n": "3", "i": 51740, "v": "विश्वकर्मन्नमस्तेऽस्तु विश्वात्मन्विश्वसंभव । अपवर्गोऽसि भूतानां पञ्चानां परतः स्थितः ।।"}, {"c": "12.51", "n": "4", "i": 51741, "v": "नमस्ते त्रिषु लोकेषु नमस्ते परतस्त्रिषु । योगेश्वर नमस्तेऽस्तु त्वं हि सर्वपरायणम् ।।"}, {"c": "12.51", "n": "5", "i": 51742, "v": "मत्संश्रितं यदात्थ त्वं वचः पुरुषसत्तम । तेन पश्यामि ते दिव्यान्भावान्हि त्रिषु वर्त्मसु ।।"}, {"c": "12.51", "n": "6", "i": 51743, "v": "तच्च पश्यामि तत्त्वेन यत्ते रूपं सनातनम् । सप्त मार्गा निरुद्धास्ते वायोरमिततेजसः ।।"}, {"c": "12.51", "n": "7", "i": 51744, "v": "दिवं ते शिरसा व्याप्तं पद्भ्यां देवी वसुंधरा । दिशो भुजौ रविश्चक्षुर्वीर्ये शक्रः प्रतिष्ठितः ।।"}, {"c": "12.51", "n": "8", "i": 51745, "v": "अतसीपुष्पसंकाशं पीतवाससमच्युतम् । वपुर्ह्यनुमिमीमस्ते मेघस्येव सविद्युतः ।।"}, {"c": "12.51", "n": "9", "i": 51746, "v": "त्वत्प्रपन्नाय भक्ताय गतिमिष्टां जिगीषवे । यच्छ्रेयः पुण्डरीकाक्ष तद्ध्यायस्व सुरोत्तम ।।"}, {"c": "12.51", "t": "वासुदेव उवाच ।"}, {"c": "12.51", "n": "10", "i": 51747, "v": "यतः खलु परा भक्तिर्मयि ते पुरुषर्षभ । ततो वपुर्मया दिव्यं तव राजन्प्रदर्शितम् ।।"}, {"c": "12.51", "n": "11", "i": 51748, "v": "न ह्यभक्ताय राजेन्द्र भक्तायानृजवे न च । दर्शयाम्यहमात्मानं न चादान्ताय भारत ।।"}, {"c": "12.51", "n": "12", "i": 51749, "v": "भवांस्तु मम भक्तश्च नित्यं चार्जवमास्थितः । दमे तपसि सत्ये च दाने च निरतः शुचिः ।।"}, {"c": "12.51", "n": "13", "i": 51750, "v": "अर्हस्त्वं भीष्म मां द्रष्टुं तपसा स्वेन पार्थिव । तव ह्युपस्थिता लोका येभ्यो नावर्तते पुनः ।।"}, {"c": "12.51", "n": "14", "i": 51751, "v": "पञ्चाशतं षट्च कुरुप्रवीर; शेषं दिनानां तव जीवितस्य । ततः शुभैः कर्मफलोदयैस्त्वं; समेष्यसे भीष्म विमुच्य देहम् ।।"}, {"c": "12.51", "n": "15", "i": 51752, "v": "एते हि देवा वसवो विमाना;न्यास्थाय सर्वे ज्वलिताग्निकल्पाः । अन्तर्हितास्त्वां प्रतिपालयन्ति; काष्ठां प्रपद्यन्तमुदक्पतंगम् ।।"}, {"c": "12.51", "n": "16", "i": 51753, "v": "व्यावृत्तमात्रे भगवत्युदीचीं; सूर्ये दिशं कालवशात्प्रपन्ने । गन्तासि लोकान्पुरुषप्रवीर; नावर्तते यानुपलभ्य विद्वान् ।।"}, {"c": "12.51", "n": "17", "i": 51754, "v": "अमुं च लोकं त्वयि भीष्म याते; ज्ञानानि नङ्क्ष्यन्त्यखिलेन वीर । अतः स्म सर्वे त्वयि संनिकर्षं; समागता धर्मविवेचनाय ।।"}, {"c": "12.51", "n": "18", "i": 51755, "v": "तज्ज्ञातिशोकोपहतश्रुताय; सत्याभिसंधाय युधिष्ठिराय । प्रब्रूहि धर्मार्थसमाधियुक्त;मर्थ्यं वचोऽस्यापनुदास्य शोकम् ।।"}, {"c": "12.52", "t": "वैशंपायन उवाच ।"}, {"c": "12.52", "n": "1", "i": 51756, "v": "ततः कृष्णस्य तद्वाक्यं धर्मार्थसहितं हितम् । श्रुत्वा शांतनवो भीष्मः प्रत्युवाच कृताञ्जलिः ।।"}, {"c": "12.52", "n": "2", "i": 51757, "v": "लोकनाथ महाबाहो शिव नारायणाच्युत । तव वाक्यमभिश्रुत्य हर्षेणास्मि परिप्लुतः ।।"}, {"c": "12.52", "n": "3", "i": 51758, "v": "किं चाहमभिधास्यामि वाक्पते तव संनिधौ । यदा वाचोगतं सर्वं तव वाचि समाहितम् ।।"}, {"c": "12.52", "n": "4", "i": 51759, "v": "यद्धि किंचित्कृतं लोके कर्तव्यं क्रियते च यत् । त्वत्तस्तन्निःसृतं देव लोका बुद्धिमया हि ते ।।"}, {"c": "12.52", "n": "5", "i": 51760, "v": "कथयेद्देवलोकं यो देवराजसमीपतः । धर्मकामार्थशास्त्राणां सोऽर्थान्ब्रूयात्तवाग्रतः ।।"}, {"c": "12.52", "n": "6", "i": 51761, "v": "शराभिघाताद्व्यथितं मनो मे मधुसूदन । गात्राणि चावसीदन्ति न च बुद्धिः प्रसीदति ।।"}, {"c": "12.52", "n": "7", "i": 51762, "v": "न च मे प्रतिभा काचिदस्ति किंचित्प्रभाषितुम् । पीड्यमानस्य गोविन्द विषानलसमैः शरैः ।।"}, {"c": "12.52", "n": "8", "i": 51763, "v": "बलं मेधाः प्रजरति प्राणाः संत्वरयन्ति च । मर्माणि परितप्यन्ते भ्रान्तं चेतस्तथैव च ।।"}, {"c": "12.52", "n": "9", "i": 51764, "v": "दौर्बल्यात्सज्जते वाङ्मे स कथं वक्तुमुत्सहे । साधु मे त्वं प्रसीदस्व दाशार्हकुलनन्दन ।।"}, {"c": "12.52", "n": "10", "i": 51765, "v": "तत्क्षमस्व महाबाहो न ब्रूयां किंचिदच्युत । त्वत्संनिधौ च सीदेत वाचस्पतिरपि ब्रुवन् ।।"}, {"c": "12.52", "n": "11", "i": 51766, "v": "न दिशः संप्रजानामि नाकाशं न च मेदिनीम् । केवलं तव वीर्येण तिष्ठामि मधुसूदन ।।"}, {"c": "12.52", "n": "12", "i": 51767, "v": "स्वयमेव प्रभो तस्माद्धर्मराजस्य यद्धितम् । तद्ब्रवीह्याशु सर्वेषामागमानां त्वमागमः ।।"}, {"c": "12.52", "n": "13", "i": 51768, "v": "कथं त्वयि स्थिते लोके शाश्वते लोककर्तरि । प्रब्रूयान्मद्विधः कश्चिद्गुरौ शिष्य इव स्थिते ।।"}, {"c": "12.52", "t": "वासुदेव उवाच ।"}, {"c": "12.52", "n": "14", "i": 51769, "v": "उपपन्नमिदं वाक्यं कौरवाणां धुरंधरे । महावीर्ये महासत्त्वे स्थिते सर्वार्थदर्शिनि ।।"}, {"c": "12.52", "n": "15", "i": 51770, "v": "यच्च मामात्थ गाङ्गेय बाणघातरुजं प्रति । गृहाणात्र वरं भीष्म मत्प्रसादकृतं विभो ।।"}, {"c": "12.52", "n": "16", "i": 51771, "v": "न ते ग्लानिर्न ते मूर्छा न दाहो न च ते रुजा । प्रभविष्यन्ति गाङ्गेय क्षुत्पिपासे न चाप्युत ।।"}, {"c": "12.52", "n": "17", "i": 51772, "v": "ज्ञानानि च समग्राणि प्रतिभास्यन्ति तेऽनघ । न च ते क्वचिदासक्तिर्बुद्धेः प्रादुर्भविष्यति ।।"}, {"c": "12.52", "n": "18", "i": 51773, "v": "सत्त्वस्थं च मनो नित्यं तव भीष्म भविष्यति । रजस्तमोभ्यां रहितं घनैर्मुक्त इवोडुराट् ।।"}, {"c": "12.52", "n": "19", "i": 51774, "v": "यद्यच्च धर्मसंयुक्तमर्थयुक्तमथापि वा । चिन्तयिष्यसि तत्राग्र्या बुद्धिस्तव भविष्यति ।।"}, {"c": "12.52", "n": "20", "i": 51775, "v": "इमं च राजशार्दूल भूतग्रामं चतुर्विधम् । चक्षुर्दिव्यं समाश्रित्य द्रक्ष्यस्यमितविक्रम ।।"}, {"c": "12.52", "n": "21", "i": 51776, "v": "चतुर्विधं प्रजाजालं संयुक्तो ज्ञानचक्षुषा । भीष्म द्रक्ष्यसि तत्त्वेन जले मीन इवामले ।।"}, {"c": "12.52", "t": "वैशंपायन उवाच ।"}, {"c": "12.52", "n": "22", "i": 51777, "v": "ततस्ते व्याससहिताः सर्व एव महर्षयः । ऋग्यजुःसामसंयुक्तैर्वचोभिः कृष्णमर्चयन् ।।"}, {"c": "12.52", "n": "23", "i": 51778, "v": "ततः सर्वार्तवं दिव्यं पुष्पवर्षं नभस्तलात् । पपात यत्र वार्ष्णेयः सगाङ्गेयः सपाण्डवः ।।"}, {"c": "12.52", "n": "24", "i": 51779, "v": "वादित्राणि च दिव्यानि जगुश्चाप्सरसां गणाः । न चाहितमनिष्टं वा किंचित्तत्र व्यदृश्यत ।।"}, {"c": "12.52", "n": "25", "i": 51780, "v": "ववौ शिवः सुखो वायुः सर्वगन्धवहः शुचिः । शान्तायां दिशि शान्ताश्च प्रावदन्मृगपक्षिणः ।।"}, {"c": "12.52", "n": "26", "i": 51781, "v": "ततो मुहूर्ताद्भगवान्सहस्रांशुर्दिवाकरः । दहन्वनमिवैकान्ते प्रतीच्यां प्रत्यदृश्यत ।।"}, {"c": "12.52", "n": "27", "i": 51782, "v": "ततो महर्षयः सर्वे समुत्थाय जनार्दनम् । भीष्ममामन्त्रयां चक्रू राजानं च युधिष्ठिरम् ।।"}, {"c": "12.52", "n": "28", "i": 51783, "v": "ततः प्रणाममकरोत्केशवः पाण्डवस्तथा । सात्यकिः संजयश्चैव स च शारद्वतः कृपः ।।"}, {"c": "12.52", "n": "29", "i": 51784, "v": "ततस्ते धर्मनिरताः सम्यक्तैरभिपूजिताः । श्वः समेष्याम इत्युक्त्वा यथेष्टं त्वरिता ययुः ।।"}, {"c": "12.52", "n": "30", "i": 51785, "v": "तथैवामन्त्र्य गाङ्गेयं केशवस्ते च पाण्डवाः । प्रदक्षिणमुपावृत्य रथानारुरुहुः शुभान् ।।"}, {"c": "12.52", "n": "31", "i": 51786, "v": "ततो रथैः काञ्चनदन्तकूबरै;र्महीधराभैः समदैश्च दन्तिभिः । हयैः सुपर्णैरिव चाशुगामिभिः; पदातिभिश्चात्तशरासनादिभिः ।।"}, {"c": "12.52", "n": "32", "i": 51787, "v": "ययौ रथानां पुरतो हि सा चमू;स्तथैव पश्चादतिमात्रसारिणी । पुरश्च पश्चाच्च यथा महानदी; पुरर्क्षवन्तं गिरिमेत्य नर्मदा ।।"}, {"c": "12.52", "n": "33", "i": 51788, "v": "ततः पुरस्ताद्भगवान्निशाकरः; समुत्थितस्तामभिहर्षयंश्चमूम् । दिवाकरापीतरसास्तथौषधीः; पुनः स्वकेनैव गुणेन योजयन् ।।"}, {"c": "12.52", "n": "34", "i": 51789, "v": "ततः पुरं सुरपुरसंनिभद्युति; प्रविश्य ते यदुवृषपाण्डवास्तदा । यथोचितान्भवनवरान्समाविश;ञ्श्रमान्विता मृगपतयो गुहा इव ।।"}, {"c": "12.53", "t": "वैशंपायन उवाच ।"}, {"c": "12.53", "n": "1", "i": 51790, "v": "ततः प्रविश्य भवनं प्रसुप्तो मधुसूदनः । याममात्रावशेषायां यामिन्यां प्रत्यबुध्यत ।।"}, {"c": "12.53", "n": "2", "i": 51791, "v": "स ध्यानपथमाश्रित्य सर्वज्ञानानि माधवः । अवलोक्य ततः पश्चाद्दध्यौ ब्रह्म सनातनम् ।।"}, {"c": "12.53", "n": "3", "i": 51792, "v": "ततः श्रुतिपुराणज्ञाः शिक्षिता रक्तकण्ठिनः । अस्तुवन्विश्वकर्माणं वासुदेवं प्रजापतिम् ।।"}, {"c": "12.53", "n": "4", "i": 51793, "v": "पठन्ति पाणिस्वनिकास्तथा गायन्ति गायनाः । शङ्खानकमृदङ्गांश्च प्रवाद्यन्त सहस्रशः ।।"}, {"c": "12.53", "n": "5", "i": 51794, "v": "वीणापणववेणूनां स्वनश्चातिमनोरमः । प्रहास इव विस्तीर्णः शुश्रुवे तस्य वेश्मनः ।।"}, {"c": "12.53", "n": "6", "i": 51795, "v": "तथा युधिष्ठिरस्यापि राज्ञो मङ्गलसंहिताः । उच्चेरुर्मधुरा वाचो गीतवादित्रसंहिताः ।।"}, {"c": "12.53", "n": "7", "i": 51796, "v": "तत उत्थाय दाशार्हः स्नातः प्राञ्जलिरच्युतः । जप्त्वा गुह्यं महाबाहुरग्नीनाश्रित्य तस्थिवान् ।।"}, {"c": "12.53", "n": "8", "i": 51797, "v": "ततः सहस्रं विप्राणां चतुर्वेदविदां तथा । गवां सहस्रेणैकैकं वाचयामास माधवः ।।"}, {"c": "12.53", "n": "9", "i": 51798, "v": "मङ्गलालम्भनं कृत्वा आत्मानमवलोक्य च । आदर्शे विमले कृष्णस्ततः सात्यकिमब्रवीत् ।।"}, {"c": "12.53", "n": "10", "i": 51799, "v": "गच्छ शैनेय जानीहि गत्वा राजनिवेशनम् । अपि सज्जो महातेजा भीष्मं द्रष्टुं युथिष्ठिरः ।।"}, {"c": "12.53", "n": "11", "i": 51800, "v": "ततः कृष्णस्य वचनात्सात्यकिस्त्वरितो ययौ । उपगम्य च राजानं युधिष्ठिरमुवाच ह ।।"}, {"c": "12.53", "n": "12", "i": 51801, "v": "युक्तो रथवरो राजन्वासुदेवस्य धीमतः । समीपमापगेयस्य प्रयास्यति जनार्दनः ।।"}, {"c": "12.53", "n": "13", "i": 51802, "v": "भवत्प्रतीक्षः कृष्णोऽसौ धर्मराज महाद्युते । यदत्रानन्तरं कृत्यं तद्भवान्कर्तुमर्हति ।।"}, {"c": "12.53", "t": "युधिष्ठिर उवाच ।"}, {"c": "12.53", "n": "14", "i": 51803, "v": "युज्यतां मे रथवरः फल्गुनाप्रतिमद्युते । न सैनिकैश्च यातव्यं यास्यामो वयमेव हि ।।"}, {"c": "12.53", "n": "15", "i": 51804, "v": "न च पीडयितव्यो मे भीष्मो धर्मभृतां वरः । अतः पुरःसराश्चापि निवर्तन्तु धनंजय ।।"}, {"c": "12.53", "n": "16", "i": 51805, "v": "अद्यप्रभृति गाङ्गेयः परं गुह्यं प्रवक्ष्यति । ततो नेच्छामि कौन्तेय पृथग्जनसमागमम् ।।"}, {"c": "12.53", "t": "वैशंपायन उवाच ।"}, {"c": "12.53", "n": "17", "i": 51806, "v": "तद्वाक्यमाकर्ण्य तथा कुन्तीपुत्रो धनंजयः । युक्तं रथवरं तस्मा आचचक्षे नरर्षभ ।।"}, {"c": "12.53", "n": "18", "i": 51807, "v": "ततो युधिष्ठिरो राजा यमौ भीमार्जुनावपि । भूतानीव समस्तानि ययुः कृष्णनिवेशनम् ।।"}, {"c": "12.53", "n": "19", "i": 51808, "v": "आगच्छत्स्वथ कृष्णोऽपि पाण्डवेषु महात्मसु । शैनेयसहितो धीमान्रथमेवान्वपद्यत ।।"}, {"c": "12.53", "n": "20", "i": 51809, "v": "रथस्थाः संविदं कृत्वा सुखां पृष्ट्वा च शर्वरीम् । मेघघोषै रथवरैः प्रययुस्ते महारथाः ।।"}, {"c": "12.53", "n": "21", "i": 51810, "v": "मेघपुष्पं बलाहं च सैन्यं सुग्रीवमेव च । दारुकश्चोदयामास वासुदेवस्य वाजिनः ।।"}, {"c": "12.53", "n": "22", "i": 51811, "v": "ते हया वासुदेवस्य दारुकेण प्रचोदिताः । गां खुराग्रैस्तथा राजँल्लिखन्तः प्रययुस्तदा ।।"}, {"c": "12.53", "n": "23", "i": 51812, "v": "ते ग्रसन्त इवाकाशं वेगवन्तो महाबलाः । क्षेत्रं धर्मस्य कृत्स्नस्य कुरुक्षेत्रमवातरन् ।।"}, {"c": "12.53", "n": "24", "i": 51813, "v": "ततो ययुर्यत्र भीष्मः शरतल्पगतः प्रभुः । आस्ते ब्रह्मर्षिभिः सार्धं ब्रह्मा देवगणैर्यथा ।।"}, {"c": "12.53", "n": "25", "i": 51814, "v": "ततोऽवतीर्य गोविन्दो रथात्स च युधिष्ठिरः । भीमो गाण्डीवधन्वा च यमौ सात्यकिरेव च । ऋषीनभ्यर्चयामासुः करानुद्यम्य दक्षिणान् ।।"}, {"c": "12.53", "n": "26", "i": 51815, "v": "स तैः परिवृतो राजा नक्षत्रैरिव चन्द्रमाः । अभ्याजगाम गाङ्गेयं ब्रह्माणमिव वासवः ।।"}, {"c": "12.53", "n": "27", "i": 51816, "v": "शरतल्पे शयानं तमादित्यं पतितं यथा । ददर्श स महाबाहुर्भयादागतसाध्वसः ।।"}, {"c": "12.54", "t": "जनमेजय उवाच ।"}, {"c": "12.54", "n": "1", "i": 51817, "v": "धर्मात्मनि महासत्त्वे सत्यसंधे जितात्मनि । देवव्रते महाभागे शरतल्पगतेऽच्युते ।।"}, {"c": "12.54", "n": "2", "i": 51818, "v": "शयाने वीरशयने भीष्मे शंतनुनन्दने । गाङ्गेये पुरुषव्याघ्रे पाण्डवैः पर्युपस्थिते ।।"}, {"c": "12.54", "n": "3", "i": 51819, "v": "काः कथाः समवर्तन्त तस्मिन्वीरसमागमे । हतेषु सर्वसैन्येषु तन्मे शंस महामुने ।।"}, {"c": "12.54", "t": "वैशंपायन उवाच ।"}, {"c": "12.54", "n": "4", "i": 51820, "v": "शरतल्पगते भीष्मे कौरवाणां धुरंधरे । आजग्मुरृषयः सिद्धा नारदप्रमुखा नृप ।।"}, {"c": "12.54", "n": "5", "i": 51821, "v": "हतशिष्टाश्च राजानो युधिष्ठिरपुरोगमाः । धृतराष्ट्रश्च कृष्णश्च भीमार्जुनयमास्तथा ।।"}, {"c": "12.54", "n": "6", "i": 51822, "v": "तेऽभिगम्य महात्मानो भरतानां पितामहम् । अन्वशोचन्त गाङ्गेयमादित्यं पतितं यथा ।।"}, {"c": "12.54", "n": "7", "i": 51823, "v": "मुहूर्तमिव च ध्यात्वा नारदो देवदर्शनः । उवाच पाण्डवान्सर्वान्हतशिष्टांश्च पार्थिवान् ।।"}, {"c": "12.54", "n": "8", "i": 51824, "v": "प्राप्तकालं च आचक्षे भीष्मोऽयमनुयुज्यताम् । अस्तमेति हि गाङ्गेयो भानुमानिव भारत ।।"}, {"c": "12.54", "n": "9", "i": 51825, "v": "अयं प्राणानुत्सिसृक्षुस्तं सर्वेऽभ्येत्य पृच्छत । कृत्स्नान्हि विविधान्धर्मांश्चातुर्वर्ण्यस्य वेत्त्ययम् ।।"}, {"c": "12.54", "n": "10", "i": 51826, "v": "एष वृद्धः पुरा लोकान्संप्राप्नोति तनुत्यजाम् । तं शीघ्रमनुयुञ्जध्वं संशयान्मनसि स्थितान् ।।"}, {"c": "12.54", "n": "11", "i": 51827, "v": "एवमुक्ता नारदेन भीष्ममीयुर्नराधिपाः । प्रष्टुं चाशक्नुवन्तस्ते वीक्षां चक्रुः परस्परम् ।।"}, {"c": "12.54", "n": "12", "i": 51828, "v": "अथोवाच हृषीकेशं पाण्डुपुत्रो युधिष्ठिरः । नान्यस्त्वद्देवकीपुत्र शक्तः प्रष्टुं पितामहम् ।।"}, {"c": "12.54", "n": "13", "i": 51829, "v": "प्रव्याहारय दुर्धर्ष त्वमग्रे मधुसूदन । त्वं हि नस्तात सर्वेषां सर्वधर्मविदुत्तमः ।।"}, {"c": "12.54", "n": "14", "i": 51830, "v": "एवमुक्तः पाण्डवेन भगवान्केशवस्तदा । अभिगम्य दुराधर्षं प्रव्याहारयदच्युतः ।।"}, {"c": "12.54", "t": "वासुदेव उवाच ।"}, {"c": "12.54", "n": "15", "i": 51831, "v": "कच्चित्सुखेन रजनी व्युष्टा ते राजसत्तम । विस्पष्टलक्षणा बुद्धिः कच्चिच्चोपस्थिता तव ।।"}, {"c": "12.54", "n": "16", "i": 51832, "v": "कच्चिज्ज्ञानानि सर्वाणि प्रतिभान्ति च तेऽनघ । न ग्लायते च हृदयं न च ते व्याकुलं मनः ।।"}, {"c": "12.54", "t": "भीष्म उवाच ।"}, {"c": "12.54", "n": "17", "i": 51833, "v": "दाहो मोहः श्रमश्चैव क्लमो ग्लानिस्तथा रुजा । तव प्रसादाद्गोविन्द सद्यो व्यपगतानघ ।।"}, {"c": "12.54", "n": "18", "i": 51834, "v": "यच्च भूतं भविष्यच्च भवच्च परमद्युते । तत्सर्वमनुपश्यामि पाणौ फलमिवाहितम् ।।"}, {"c": "12.54", "n": "19", "i": 51835, "v": "वेदोक्ताश्चैव ये धर्मा वेदान्तनिहिताश्च ये । तान्सर्वान्संप्रपश्यामि वरदानात्तवाच्युत ।।"}, {"c": "12.54", "n": "20", "i": 51836, "v": "शिष्टैश्च धर्मो यः प्रोक्तः स च मे हृदि वर्तते । देशजातिकुलानां च धर्मज्ञोऽस्मि जनार्दन ।।"}, {"c": "12.54", "n": "21", "i": 51837, "v": "चतुर्ष्वाश्रमधर्मेषु योऽर्थः स च हृदि स्थितः । राजधर्मांश्च सकलानवगच्छामि केशव ।।"}, {"c": "12.54", "n": "22", "i": 51838, "v": "यत्र यत्र च वक्तव्यं तद्वक्ष्यामि जनार्दन । तव प्रसादाद्धि शुभा मनो मे बुद्धिराविशत् ।।"}, {"c": "12.54", "n": "23", "i": 51839, "v": "युवेव चास्मि संवृत्तस्त्वदनुध्यानबृंहितः । वक्तुं श्रेयः समर्थोऽस्मि त्वत्प्रसादाज्जनार्दन ।।"}, {"c": "12.54", "n": "24", "i": 51840, "v": "स्वयं किमर्थं तु भवाञ्श्रेयो न प्राह पाण्डवम् । किं ते विवक्षितं चात्र तदाशु वद माधव ।।"}, {"c": "12.54", "t": "वासुदेव उवाच ।"}, {"c": "12.54", "n": "25", "i": 51841, "v": "यशसः श्रेयसश्चैव मूलं मां विद्धि कौरव । मत्तः सर्वेऽभिनिर्वृत्ता भावाः सदसदात्मकाः ।।"}, {"c": "12.54", "n": "26", "i": 51842, "v": "शीतांशुश्चन्द्र इत्युक्ते को लोके विस्मयिष्यति । तथैव यशसा पूर्णे मयि को विस्मयिष्यति ।।"}, {"c": "12.54", "n": "27", "i": 51843, "v": "आधेयं तु मया भूयो यशस्तव महाद्युते । ततो मे विपुला बुद्धिस्त्वयि भीष्म समाहिता ।।"}, {"c": "12.54", "n": "28", "i": 51844, "v": "यावद्धि पृथिवीपाल पृथिवी स्थास्यते ध्रुवा । तावत्तवाक्षया कीर्तिर्लोकाननु चरिष्यति ।।"}, {"c": "12.54", "n": "29", "i": 51845, "v": "यच्च त्वं वक्ष्यसे भीष्म पाण्डवायानुपृच्छते । वेदप्रवादा इव ते स्थास्यन्ति वसुधातले ।।"}, {"c": "12.54", "n": "30", "i": 51846, "v": "यश्चैतेन प्रमाणेन योक्ष्यत्यात्मानमात्मना । स फलं सर्वपुण्यानां प्रेत्य चानुभविष्यति ।।"}, {"c": "12.54", "n": "31", "i": 51847, "v": "एतस्मात्कारणाद्भीष्म मतिर्दिव्या मया हि ते । दत्ता यशो विप्रथेत कथं भूयस्तवेति ह ।।"}, {"c": "12.54", "n": "32", "i": 51848, "v": "यावद्धि प्रथते लोके पुरुषस्य यशो भुवि । तावत्तस्याक्षयं स्थानं भवतीति विनिश्चितम् ।।"}, {"c": "12.54", "n": "33", "i": 51849, "v": "राजानो हतशिष्टास्त्वां राजन्नभित आसते । धर्माननुयुयुक्षन्तस्तेभ्यः प्रब्रूहि भारत ।।"}, {"c": "12.54", "n": "34", "i": 51850, "v": "भवान्हि वयसा वृद्धः श्रुताचारसमन्वितः । कुशलो राजधर्माणां पूर्वेषामपराश्च ये ।।"}, {"c": "12.54", "n": "35", "i": 51851, "v": "जन्मप्रभृति ते कश्चिद्वृजिनं न ददर्श ह । ज्ञातारमनुधर्माणां त्वां विदुः सर्वपार्थिवाः ।।"}, {"c": "12.54", "n": "36", "i": 51852, "v": "तेभ्यः पितेव पुत्रेभ्यो राजन्ब्रूहि परं नयम् । ऋषयश्च हि देवाश्च त्वया नित्यमुपासिताः ।।"}, {"c": "12.54", "n": "37", "i": 51853, "v": "तस्माद्वक्तव्यमेवेह त्वया पश्याम्यशेषतः । धर्माञ्शुश्रूषमाणेभ्यः पृष्टेन च सता पुनः ।।"}, {"c": "12.54", "n": "38", "i": 51854, "v": "वक्तव्यं विदुषा चेति धर्ममाहुर्मनीषिणः । अप्रतिब्रुवतः कष्टो दोषो हि भवति प्रभो ।।"}, {"c": "12.54", "n": "39", "i": 51855, "v": "तस्मात्पुत्रैश्च पौत्रैश्च धर्मान्पृष्टः सनातनान् । विद्वाञ्जिज्ञासमानैस्त्वं प्रब्रूहि भरतर्षभ ।।"}, {"c": "12.55", "t": "वैशंपायन उवाच ।"}, {"c": "12.55", "n": "1", "i": 51856, "v": "अथाब्रवीन्महातेजा वाक्यं कौरवनन्दनः । हन्त धर्मान्प्रवक्ष्यामि दृढे वाङ्मनसी मम । तव प्रसादाद्गोविन्द भूतात्मा ह्यसि शाश्वतः ।।"}, {"c": "12.55", "n": "2", "i": 51857, "v": "युधिष्ठिरस्तु मां राजा धर्मान्समनुपृच्छतु । एवं प्रीतो भविष्यामि धर्मान्वक्ष्यामि चानघ ।।"}, {"c": "12.55", "n": "3", "i": 51858, "v": "यस्मिन्राजर्षभे जाते धर्मात्मनि महात्मनि । अहृष्यन्नृषयः सर्वे स मां पृच्छतु पाण्डवः ।।"}, {"c": "12.55", "n": "4", "i": 51859, "v": "सर्वेषां दीप्तयशसां कुरूणां धर्मचारिणाम् । यस्य नास्ति समः कश्चित्स मां पृच्छतु पाण्डवः ।।"}, {"c": "12.55", "n": "5", "i": 51860, "v": "धृतिर्दमो ब्रह्मचर्यं क्षमा धर्मश्च नित्यदा । यस्मिन्नोजश्च तेजश्च स मां पृच्छतु पाण्डवः ।।"}, {"c": "12.55", "n": "6", "i": 51861, "v": "सत्यं दानं तपः शौचं शान्तिर्दाक्ष्यमसंभ्रमः । यस्मिन्नेतानि सर्वाणि स मां पृच्छतु पाण्डवः ।।"}, {"c": "12.55", "n": "7", "i": 51862, "v": "यो न कामान्न संरम्भान्न भयान्नार्थकारणात् । कुर्यादधर्मं धर्मात्मा स मां पृच्छतु पाण्डवः ।।"}, {"c": "12.55", "n": "8", "i": 51863, "v": "संबन्धिनोऽतिथीन्भृत्यान्संश्रितोपाश्रितांश्च यः । संमानयति सत्कृत्य स मां पृच्छतु पाण्डवः ।।"}, {"c": "12.55", "n": "9", "i": 51864, "v": "सत्यनित्यः क्षमानित्यो ज्ञाननित्योऽतिथिप्रियः । यो ददाति सतां नित्यं स मां पृच्छतु पाण्डवः ।।"}, {"c": "12.55", "n": "10", "i": 51865, "v": "इज्याध्ययननित्यश्च धर्मे च निरतः सदा । शान्तः श्रुतरहस्यश्च स मां पृच्छतु पाण्डवः ।।"}, {"c": "12.55", "t": "वासुदेव उवाच ।"}, {"c": "12.55", "n": "11", "i": 51866, "v": "लज्जया परयोपेतो धर्मात्मा स युधिष्ठिरः । अभिशापभयाद्भीतो भवन्तं नोपसर्पति ।।"}, {"c": "12.55", "n": "12", "i": 51867, "v": "लोकस्य कदनं कृत्वा लोकनाथो विशां पते । अभिशापभयाद्भीतो भवन्तं नोपसर्पति ।।"}, {"c": "12.55", "n": "13", "i": 51868, "v": "पूज्यान्मान्यांश्च भक्तांश्च गुरून्संबन्धिबान्धवान् । अर्घ्यार्हानिषुभिर्हत्वा भवन्तं नोपसर्पति ।।"}, {"c": "12.55", "t": "भीष्म उवाच ।"}, {"c": "12.55", "n": "14", "i": 51869, "v": "ब्राह्मणानां यथा धर्मो दानमध्ययनं तपः । क्षत्रियाणां तथा कृष्ण समरे देहपातनम् ।।"}, {"c": "12.55", "n": "15", "i": 51870, "v": "पितॄन्पितामहान्पुत्रान्गुरून्संबन्धिबान्धवान् । मिथ्याप्रवृत्तान्यः संख्ये निहन्याद्धर्म एव सः ।।"}, {"c": "12.55", "n": "16", "i": 51871, "v": "समयत्यागिनो लुब्धान्गुरूनपि च केशव । निहन्ति समरे पापान्क्षत्रियो यः स धर्मवित् ।।"}, {"c": "12.55", "n": "17", "i": 51872, "v": "आहूतेन रणे नित्यं योद्धव्यं क्षत्रबन्धुना । धर्म्यं स्वर्ग्यं च लोक्यं च युद्धं हि मनुरब्रवीत् ।।"}, {"c": "12.55", "t": "वैशंपायन उवाच ।"}, {"c": "12.55", "n": "18", "i": 51873, "v": "एवमुक्तस्तु भीष्मेण धर्मराजो युधिष्ठिरः । विनीतवदुपागम्य तस्थौ संदर्शनेऽग्रतः ।।"}, {"c": "12.55", "n": "19", "i": 51874, "v": "अथास्य पादौ जग्राह भीष्मश्चाभिननन्द तम् । मूर्ध्नि चैनमुपाघ्राय निषीदेत्यब्रवीत्तदा ।।"}, {"c": "12.55", "n": "20", "i": 51875, "v": "तमुवाचाथ गाङ्गेय ऋषभः सर्वधन्विनाम् । पृच्छ मां तात विस्रब्धं मा भैस्त्वं कुरुसत्तम ।।"}, {"c": "12.56", "t": "वैशंपायन उवाच ।"}, {"c": "12.56", "n": "1", "i": 51876, "v": "प्रणिपत्य हृषीकेशमभिवाद्य पितामहम् । अनुमान्य गुरून्सर्वान्पर्यपृच्छद्युधिष्ठिरः ।।"}, {"c": "12.56", "n": "2", "i": 51877, "v": "राज्यं वै परमो धर्म इति धर्मविदो विदुः । महान्तमेतं भारं च मन्ये तद्ब्रूहि पार्थिव ।।"}, {"c": "12.56", "n": "3", "i": 51878, "v": "राजधर्मान्विशेषेण कथयस्व पितामह । सर्वस्य जीवलोकस्य राजधर्माः परायणम् ।।"}, {"c": "12.56", "n": "4", "i": 51879, "v": "त्रिवर्गोऽत्र समासक्तो राजधर्मेषु कौरव । मोक्षधर्मश्च विस्पष्टः सकलोऽत्र समाहितः ।।"}, {"c": "12.56", "n": "5", "i": 51880, "v": "यथा हि रश्मयोऽश्वस्य द्विरदस्याङ्कुशो यथा । नरेन्द्रधर्मो लोकस्य तथा प्रग्रहणं स्मृतम् ।।"}, {"c": "12.56", "n": "6", "i": 51881, "v": "अत्र वै संप्रमूढे तु धर्मे राजर्षिसेविते । लोकस्य संस्था न भवेत्सर्वं च व्याकुलं भवेत् ।।"}, {"c": "12.56", "n": "7", "i": 51882, "v": "उदयन्हि यथा सूर्यो नाशयत्यासुरं तमः । राजधर्मास्तथालोक्यामाक्षिपन्त्यशुभां गतिम् ।।"}, {"c": "12.56", "n": "8", "i": 51883, "v": "तदग्रे राजधर्माणामर्थतत्त्वं पितामह । प्रब्रूहि भरतश्रेष्ठ त्वं हि बुद्धिमतां वरः ।।"}, {"c": "12.56", "n": "9", "i": 51884, "v": "आगमश्च परस्त्वत्तः सर्वेषां नः परंतप । भवन्तं हि परं बुद्धौ वासुदेवोऽभिमन्यते ।।"}, {"c": "12.56", "t": "भीष्म उवाच ।"}, {"c": "12.56", "n": "10", "i": 51885, "v": "नमो धर्माय महते नमः कृष्णाय वेधसे । ब्राह्मणेभ्यो नमस्कृत्य धर्मान्वक्ष्यामि शाश्वतान् ।।"}, {"c": "12.56", "n": "11", "i": 51886, "v": "शृणु कार्त्स्न्येन मत्तस्त्वं राजधर्मान्युधिष्ठिर । निरुच्यमानान्नियतो यच्चान्यदभिवाञ्छसि ।।"}, {"c": "12.56", "n": "12", "i": 51887, "v": "आदावेव कुरुश्रेष्ठ राज्ञा रञ्जनकाम्यया । देवतानां द्विजानां च वर्तितव्यं यथाविधि ।।"}, {"c": "12.56", "n": "13", "i": 51888, "v": "दैवतान्यर्चयित्वा हि ब्राह्मणांश्च कुरूद्वह । आनृण्यं याति धर्मस्य लोकेन च स मान्यते ।।"}, {"c": "12.56", "n": "14", "i": 51889, "v": "उत्थाने च सदा पुत्र प्रयतेथा युधिष्ठिर । न ह्युत्थानमृते दैवं राज्ञामर्थप्रसिद्धये ।।"}, {"c": "12.56", "n": "15", "i": 51890, "v": "साधारणं द्वयं ह्येतद्दैवमुत्थानमेव च । पौरुषं हि परं मन्ये दैवं निश्चित्यमुच्यते ।।"}, {"c": "12.56", "n": "16", "i": 51891, "v": "विपन्ने च समारम्भे संतापं मा स्म वै कृथाः । घटते विनयस्तात राज्ञामेष नयः परः ।।"}, {"c": "12.56", "n": "17", "i": 51892, "v": "न हि सत्यादृते किंचिद्राज्ञां वै सिद्धिकारणम् । सत्ये हि राजा निरतः प्रेत्य चेह च नन्दति ।।"}, {"c": "12.56", "n": "18", "i": 51893, "v": "ऋषीणामपि राजेन्द्र सत्यमेव परं धनम् । तथा राज्ञः परं सत्यान्नान्यद्विश्वासकारणम् ।।"}, {"c": "12.56", "n": "19", "i": 51894, "v": "गुणवाञ्शीलवान्दान्तो मृदुर्धर्म्यो जितेन्द्रियः । सुदर्शः स्थूललक्ष्यश्च न भ्रश्येत सदा श्रियः ।।"}, {"c": "12.56", "n": "20", "i": 51895, "v": "आर्जवं सर्वकार्येषु श्रयेथाः कुरुनन्दन । पुनर्नयविचारेण त्रयीसंवरणेन च ।।"}, {"c": "12.56", "n": "21", "i": 51896, "v": "मृदुर्हि राजा सततं लङ्घ्यो भवति सर्वशः । तीक्ष्णाच्चोद्विजते लोकस्तस्मादुभयमाचर ।।"}, {"c": "12.56", "n": "22", "i": 51897, "v": "अदण्ड्याश्चैव ते नित्यं विप्राः स्युर्ददतां वर । भूतमेतत्परं लोके ब्राह्मणा नाम भारत ।।"}, {"c": "12.56", "n": "23", "i": 51898, "v": "मनुना चापि राजेन्द्र गीतौ श्लोकौ महात्मना । धर्मेषु स्वेषु कौरव्य हृदि तौ कर्तुमर्हसि ।।"}, {"c": "12.56", "n": "24", "i": 51899, "v": "अद्भ्योऽग्निर्ब्रह्मतः क्षत्रमश्मनो लोहमुत्थितम् । तेषां सर्वत्रगं तेजः स्वासु योनिषु शाम्यति ।।"}, {"c": "12.56", "n": "25", "i": 51900, "v": "अयो हन्ति यदाश्मानमग्निश्चापोऽभिपद्यते । ब्रह्म च क्षत्रियो द्वेष्टि तदा सीदन्ति ते त्रयः ।।"}, {"c": "12.56", "n": "26", "i": 51901, "v": "एतज्ज्ञात्वा महाराज नमस्या एव ते द्विजाः । भौमं ब्रह्म द्विजश्रेष्ठा धारयन्ति शमान्विताः ।।"}, {"c": "12.56", "n": "27", "i": 51902, "v": "एवं चैव नरव्याघ्र लोकतन्त्रविघातकाः । निग्राह्या एव सततं बाहुभ्यां ये स्युरीदृशाः ।।"}, {"c": "12.56", "n": "28", "i": 51903, "v": "श्लोकौ चोशनसा गीतौ पुरा तात महर्षिणा । तौ निबोध महाप्राज्ञ त्वमेकाग्रमना नृप ।।"}, {"c": "12.56", "n": "29", "i": 51904, "v": "उद्यम्य शस्त्रमायान्तमपि वेदान्तगं रणे । निगृह्णीयात्स्वधर्मेण धर्मापेक्षी नरेश्वरः ।।"}, {"c": "12.56", "n": "30", "i": 51905, "v": "विनश्यमानं धर्मं हि यो रक्षति स धर्मवित् । न तेन भ्रूणहा स स्यान्मन्युस्तं मनुमृच्छति ।।"}, {"c": "12.56", "n": "31", "i": 51906, "v": "एवं चैव नरश्रेष्ठ रक्ष्या एव द्विजातयः । स्वपराद्धानपि हि तान्विषयान्ते समुत्सृजेत् ।।"}, {"c": "12.56", "n": "32", "i": 51907, "v": "अभिशस्तमपि ह्येषां कृपायीत विशां पते । ब्रह्मघ्ने गुरुतल्पे च भ्रूणहत्ये तथैव च ।।"}, {"c": "12.56", "n": "33", "i": 51908, "v": "राजद्विष्टे च विप्रस्य विषयान्ते विसर्जनम् । विधीयते न शारीरं भयमेषां कदाचन ।।"}, {"c": "12.56", "n": "34", "i": 51909, "v": "दयिताश्च नरास्ते स्युर्नित्यं पुरुषसत्तम । न कोशः परमो ह्यन्यो राज्ञां पुरुषसंचयात् ।।"}, {"c": "12.56", "n": "35", "i": 51910, "v": "दुर्गेषु च महाराज षट्सु ये शास्त्रनिश्चिताः । सर्वेषु तेषु मन्यन्ते नरदुर्गं सुदुस्तरम् ।।"}, {"c": "12.56", "n": "36", "i": 51911, "v": "तस्मान्नित्यं दया कार्या चातुर्वर्ण्ये विपश्चिता । धर्मात्मा सत्यवाक्चैव राजा रञ्जयति प्रजाः ।।"}, {"c": "12.56", "n": "37", "i": 51912, "v": "न च क्षान्तेन ते भाव्यं नित्यं पुरुषसत्तम । अधर्म्यो हि मृदू राजा क्षमावानिव कुञ्जरः ।।"}, {"c": "12.56", "n": "38", "i": 51913, "v": "बार्हस्पत्ये च शास्त्रे वै श्लोका विनियताः पुरा । अस्मिन्नर्थे महाराज तन्मे निगदतः शृणु ।।"}, {"c": "12.56", "n": "39", "i": 51914, "v": "क्षममाणं नृपं नित्यं नीचः परिभवेज्जनः । हस्तियन्ता गजस्येव शिर एवारुरुक्षति ।।"}, {"c": "12.56", "n": "40", "i": 51915, "v": "तस्मान्नैव मृदुर्नित्यं तीक्ष्णो वापि भवेन्नृपः । वसन्तेऽर्क इव श्रीमान्न शीतो न च घर्मदः ।।"}, {"c": "12.56", "n": "41", "i": 51916, "v": "प्रत्यक्षेणानुमानेन तथौपम्योपदेशतः । परीक्ष्यास्ते महाराज स्वे परे चैव सर्वदा ।।"}, {"c": "12.56", "n": "42", "i": 51917, "v": "व्यसनानि च सर्वाणि त्यजेथा भूरिदक्षिण । न चैव न प्रयुञ्जीत सङ्गं तु परिवर्जयेत् ।।"}, {"c": "12.56", "n": "43", "i": 51918, "v": "नित्यं हि व्यसनी लोके परिभूतो भवत्युत । उद्वेजयति लोकं चाप्यतिद्वेषी महीपतिः ।।"}, {"c": "12.56", "n": "44", "i": 51919, "v": "भवितव्यं सदा राज्ञा गर्भिणीसहधर्मिणा । कारणं च महाराज शृणु येनेदमिष्यते ।।"}, {"c": "12.56", "n": "45", "i": 51920, "v": "यथा हि गर्भिणी हित्वा स्वं प्रियं मनसोऽनुगम् । गर्भस्य हितमाधत्ते तथा राज्ञाप्यसंशयम् ।।"}, {"c": "12.56", "n": "46", "i": 51921, "v": "वर्तितव्यं कुरुश्रेष्ठ नित्यं धर्मानुवर्तिना । स्वं प्रियं समभित्यज्य यद्यल्लोकहितं भवेत् ।।"}, {"c": "12.56", "n": "47", "i": 51922, "v": "न संत्याज्यं च ते धैर्यं कदाचिदपि पाण्डव । धीरस्य स्पष्टदण्डस्य न ह्याज्ञा प्रतिहन्यते ।।"}, {"c": "12.56", "n": "48", "i": 51923, "v": "परिहासश्च भृत्यैस्ते न नित्यं वदतां वर । कर्तव्यो राजशार्दूल दोषमत्र हि मे शृणु ।।"}, {"c": "12.56", "n": "49", "i": 51924, "v": "अवमन्यन्ति भर्तारं संहर्षादुपजीविनः । स्वे स्थाने न च तिष्ठन्ति लङ्घयन्ति हि तद्वचः ।।"}, {"c": "12.56", "n": "50", "i": 51925, "v": "प्रेष्यमाणा विकल्पन्ते गुह्यं चाप्यनुयुञ्जते । अयाच्यं चैव याचन्तेऽभोज्यान्याहारयन्ति च ।।"}, {"c": "12.56", "n": "51", "i": 51926, "v": "क्रुध्यन्ति परिदीप्यन्ति भूमिमध्यासतेऽस्य च । उत्कोचैर्वञ्चनाभिश्च कार्याण्यनुविहन्ति च ।।"}, {"c": "12.56", "n": "52", "i": 51927, "v": "जर्जरं चास्य विषयं कुर्वन्ति प्रतिरूपकैः । स्त्रीरक्षिभिश्च सज्जन्ते तुल्यवेषा भवन्ति च ।।"}, {"c": "12.56", "n": "53", "i": 51928, "v": "वातं च ष्ठीवनं चैव कुर्वते चास्य संनिधौ । निर्लज्जा नरशार्दूल व्याहरन्ति च तद्वचः ।।"}, {"c": "12.56", "n": "54", "i": 51929, "v": "हयं वा दन्तिनं वापि रथं नृपतिसंमतम् । अधिरोहन्त्यनादृत्य हर्षुले पार्थिवे मृदौ ।।"}, {"c": "12.56", "n": "55", "i": 51930, "v": "इदं ते दुष्करं राजन्निदं ते दुर्विचेष्टितम् । इत्येवं सुहृदो नाम ब्रुवन्ति परिषद्गताः ।।"}, {"c": "12.56", "n": "56", "i": 51931, "v": "क्रुद्धे चास्मिन्हसन्त्येव न च हृष्यन्ति पूजिताः । संघर्षशीलाश्च सदा भवन्त्यन्योन्यकारणात् ।।"}, {"c": "12.56", "n": "57", "i": 51932, "v": "विस्रंसयन्ति मन्त्रं च विवृण्वन्ति च दुष्कृतम् । लीलया चैव कुर्वन्ति सावज्ञास्तस्य शासनम् । अलंकरणभोज्यं च तथा स्नानानुलेपनम् ।।"}, {"c": "12.56", "n": "58", "i": 51933, "v": "हेलमाना नरव्याघ्र स्वस्थास्तस्योपशृण्वते । निन्दन्ति स्वानधीकारान्संत्यजन्ति च भारत ।।"}, {"c": "12.56", "n": "59", "i": 51934, "v": "न वृत्त्या परितुष्यन्ति राजदेयं हरन्ति च । क्रीडितुं तेन चेच्छन्ति ससूत्रेणेव पक्षिणा । अस्मत्प्रणेयो राजेति लोके चैव वदन्त्युत ।।"}, {"c": "12.56", "n": "60", "i": 51935, "v": "एते चैवापरे चैव दोषाः प्रादुर्भवन्त्युत । नृपतौ मार्दवोपेते हर्षुले च युधिष्ठिर ।।"}, {"c": "12.57", "t": "भीष्म उवाच ।"}, {"c": "12.57", "n": "1", "i": 51936, "v": "नित्योद्युक्तेन वै राज्ञा भवितव्यं युधिष्ठिर । प्रशाम्यते च राजा हि नारीवोद्यमवर्जितः ।।"}, {"c": "12.57", "n": "2", "i": 51937, "v": "भगवानुशना चाह श्लोकमत्र विशां पते । तमिहैकमना राजन्गदतस्त्वं निबोध मे ।।"}, {"c": "12.57", "n": "3", "i": 51938, "v": "द्वावेतौ ग्रसते भूमिः सर्पो बिलशयानिव । राजानं चाविरोद्धारं ब्राह्मणं चाप्रवासिनम् ।।"}, {"c": "12.57", "n": "4", "i": 51939, "v": "तदेतन्नरशार्दूल हृदि त्वं कर्तुमर्हसि । संधेयानपि संधत्स्व विरोध्यांश्च विरोधय ।।"}, {"c": "12.57", "n": "5", "i": 51940, "v": "सप्ताङ्गे यश्च ते राज्ये वैपरीत्यं समाचरेत् । गुरुर्वा यदि वा मित्रं प्रतिहन्तव्य एव सः ।।"}, {"c": "12.57", "n": "6", "i": 51941, "v": "मरुत्तेन हि राज्ञायं गीतः श्लोकः पुरातनः । राज्याधिकारे राजेन्द्र बृहस्पतिमतः पुरा ।।"}, {"c": "12.57", "n": "7", "i": 51942, "v": "गुरोरप्यवलिप्तस्य कार्याकार्यमजानतः । उत्पथप्रतिपन्नस्य परित्यागो विधीयते ।।"}, {"c": "12.57", "n": "8", "i": 51943, "v": "बाहोः पुत्रेण राज्ञा च सगरेणेह धीमता । असमञ्जाः सुतो ज्येष्ठस्त्यक्तः पौरहितैषिणा ।।"}, {"c": "12.57", "n": "9", "i": 51944, "v": "असमञ्जाः सरय्वां प्राक्पौराणां बालकान्नृप । न्यमज्जयदतः पित्रा निर्भर्त्स्य स विवासितः ।।"}, {"c": "12.57", "n": "10", "i": 51945, "v": "ऋषिणोद्दालकेनापि श्वेतकेतुर्महातपाः । मिथ्या विप्रानुपचरन्संत्यक्तो दयितः सुतः ।।"}, {"c": "12.57", "n": "11", "i": 51946, "v": "लोकरञ्जनमेवात्र राज्ञां धर्मः सनातनः । सत्यस्य रक्षणं चैव व्यवहारस्य चार्जवम् ।।"}, {"c": "12.57", "n": "12", "i": 51947, "v": "न हिंस्यात्परवित्तानि देयं काले च दापयेत् । विक्रान्तः सत्यवाक्क्षान्तो नृपो न चलते पथः ।।"}, {"c": "12.57", "n": "13", "i": 51948, "v": "गुप्तमन्त्रो जितक्रोधो शास्त्रार्थगतनिश्चयः । धर्मे चार्थे च कामे च मोक्षे च सततं रतः ।।"}, {"c": "12.57", "n": "14", "i": 51949, "v": "त्रय्या संवृतरन्ध्रश्च राजा भवितुमर्हति । वृजिनस्य नरेन्द्राणां नान्यत्संवरणात्परम् ।।"}, {"c": "12.57", "n": "15", "i": 51950, "v": "चातुर्वर्ण्यस्य धर्माश्च रक्षितव्या महीक्षिता । धर्मसंकररक्षा हि राज्ञां धर्मः सनातनः ।।"}, {"c": "12.57", "n": "16", "i": 51951, "v": "न विश्वसेच्च नृपतिर्न चात्यर्थं न विश्वसेत् । षाड्गुण्यगुणदोषांश्च नित्यं बुद्ध्यावलोकयेत् ।।"}, {"c": "12.57", "n": "17", "i": 51952, "v": "द्विट्छिद्रदर्शी नृपतिर्नित्यमेव प्रशस्यते । त्रिवर्गविदितार्थश्च युक्तचारोपधिश्च यः ।।"}, {"c": "12.57", "n": "18", "i": 51953, "v": "कोशस्योपार्जनरतिर्यमवैश्रवणोपमः । वेत्ता च दशवर्गस्य स्थानवृद्धिक्षयात्मनः ।।"}, {"c": "12.57", "n": "19", "i": 51954, "v": "अभृतानां भवेद्भर्ता भृतानां चान्ववेक्षकः । नृपतिः सुमुखश्च स्यात्स्मितपूर्वाभिभाषिता ।।"}, {"c": "12.57", "n": "20", "i": 51955, "v": "उपासिता च वृद्धानां जिततन्द्रीरलोलुपः । सतां वृत्ते स्थितमतिः सन्तो ह्याचारदर्शिनः ।।"}, {"c": "12.57", "n": "21", "i": 51956, "v": "न चाददीत वित्तानि सतां हस्तात्कदाचन । असद्भ्यस्तु समादद्यात्सद्भ्यः संप्रतिपादयेत् ।।"}, {"c": "12.57", "n": "22", "i": 51957, "v": "स्वयं प्रहर्तादाता च वश्यात्मा वश्यसाधनः । काले दाता च भोक्ता च शुद्धाचारस्तथैव च ।।"}, {"c": "12.57", "n": "23", "i": 51958, "v": "शूरान्भक्तानसंहार्यान्कुले जातानरोगिणः । शिष्टाञ्शिष्टाभिसंबन्धान्मानिनो नावमानिनः ।।"}, {"c": "12.57", "n": "24", "i": 51959, "v": "विद्याविदो लोकविदः परलोकान्ववेक्षकान् । धर्मेषु निरतान्साधूनचलानचलानिव ।।"}, {"c": "12.57", "n": "25", "i": 51960, "v": "सहायान्सततं कुर्याद्राजा भूतिपुरस्कृतः । तैस्तुल्यश्च भवेद्भोगैश्छत्रमात्राज्ञयाधिकः ।।"}, {"c": "12.57", "n": "26", "i": 51961, "v": "प्रत्यक्षा च परोक्षा च वृत्तिश्चास्य भवेत्सदा । एवं कृत्वा नरेन्द्रो हि न खेदमिह विन्दति ।।"}, {"c": "12.57", "n": "27", "i": 51962, "v": "सर्वातिशङ्की नृपतिर्यश्च सर्वहरो भवेत् । स क्षिप्रमनृजुर्लुब्धः स्वजनेनैव बाध्यते ।।"}, {"c": "12.57", "n": "28", "i": 51963, "v": "शुचिस्तु पृथिवीपालो लोकचित्तग्रहे रतः । न पतत्यरिभिर्ग्रस्तः पतितश्चावतिष्ठते ।।"}, {"c": "12.57", "n": "29", "i": 51964, "v": "अक्रोधनोऽथाव्यसनी मृदुदण्डो जितेन्द्रियः । राजा भवति भूतानां विश्वास्यो हिमवानिव ।।"}, {"c": "12.57", "n": "30", "i": 51965, "v": "प्राज्ञो न्यायगुणोपेतः पररन्ध्रेषु तत्परः । सुदर्शः सर्ववर्णानां नयापनयवित्तथा ।।"}, {"c": "12.57", "n": "31", "i": 51966, "v": "क्षिप्रकारी जितक्रोधः सुप्रसादो महामनाः । अरोगप्रकृतिर्युक्तः क्रियावानविकत्थनः ।।"}, {"c": "12.57", "n": "32", "i": 51967, "v": "आरब्धान्येव कार्याणि न पर्यवसितानि च । यस्य राज्ञः प्रदृश्यन्ते स राजा राजसत्तमः ।।"}, {"c": "12.57", "n": "33", "i": 51968, "v": "पुत्रा इव पितुर्गेहे विषये यस्य मानवाः । निर्भया विचरिष्यन्ति स राजा राजसत्तमः ।।"}, {"c": "12.57", "n": "34", "i": 51969, "v": "अगूढविभवा यस्य पौरा राष्ट्रनिवासिनः । नयापनयवेत्तारः स राजा राजसत्तमः ।।"}, {"c": "12.57", "n": "35", "i": 51970, "v": "स्वकर्मनिरता यस्य जना विषयवासिनः । असंघातरता दान्ताः पाल्यमाना यथाविधि ।।"}, {"c": "12.57", "n": "36", "i": 51971, "v": "वश्या नेया विनीताश्च न च संघर्षशीलिनः । विषये दानरुचयो नरा यस्य स पार्थिवः ।।"}, {"c": "12.57", "n": "37", "i": 51972, "v": "न यस्य कूटकपटं न माया न च मत्सरः । विषये भूमिपालस्य तस्य धर्मः सनातनः ।।"}, {"c": "12.57", "n": "38", "i": 51973, "v": "यः सत्करोति ज्ञानानि नेयः पौरहिते रतः । सतां धर्मानुगस्त्यागी स राजा राज्यमर्हति ।।"}, {"c": "12.57", "n": "39", "i": 51974, "v": "यस्य चारश्च मन्त्रश्च नित्यं चैव कृताकृते । न ज्ञायते हि रिपुभिः स राजा राज्यमर्हति ।।"}, {"c": "12.57", "n": "40", "i": 51975, "v": "श्लोकश्चायं पुरा गीतो भार्गवेण महात्मना । आख्याते रामचरिते नृपतिं प्रति भारत ।।"}, {"c": "12.57", "n": "41", "i": 51976, "v": "राजानं प्रथमं विन्देत्ततो भार्यां ततो धनम् । राजन्यसति लोकस्य कुतो भार्या कुतो धनम् ।।"}, {"c": "12.57", "n": "42", "i": 51977, "v": "तद्राजन्राजसिंहानां नान्यो धर्मः सनातनः । ऋते रक्षां सुविस्पष्टां रक्षा लोकस्य धारणम् ।।"}, {"c": "12.57", "n": "43", "i": 51978, "v": "प्राचेतसेन मनुना श्लोकौ चेमावुदाहृतौ । राजधर्मेषु राजेन्द्र ताविहैकमनाः शृणु ।।"}, {"c": "12.57", "n": "44", "i": 51979, "v": "षडेतान्पुरुषो जह्याद्भिन्नां नावमिवार्णवे । अप्रवक्तारमाचार्यमनधीयानमृत्विजम् ।।"}, {"c": "12.57", "n": "45", "i": 51980, "v": "अरक्षितारं राजानं भार्यां चाप्रियवादिनीम् । ग्रामकामं च गोपालं वनकामं च नापितम् ।।"}, {"c": "12.58", "t": "भीष्म उवाच ।"}, {"c": "12.58", "n": "1", "i": 51981, "v": "एतत्ते राजधर्माणां नवनीतं युधिष्ठिर । बृहस्पतिर्हि भगवान्नान्यं धर्मं प्रशंसति ।।"}, {"c": "12.58", "n": "2", "i": 51982, "v": "विशालाक्षश्च भगवान्काव्यश्चैव महातपाः । सहस्राक्षो महेन्द्रश्च तथा प्राचेतसो मनुः ।।"}, {"c": "12.58", "n": "3", "i": 51983, "v": "भरद्वाजश्च भगवांस्तथा गौरशिरा मुनिः । राजशास्त्रप्रणेतारो ब्रह्मण्या ब्रह्मवादिनः ।।"}, {"c": "12.58", "n": "4", "i": 51984, "v": "रक्षामेव प्रशंसन्ति धर्मं धर्मभृतां वर । राज्ञां राजीवताम्राक्ष साधनं चात्र वै शृणु ।।"}, {"c": "12.58", "n": "5", "i": 51985, "v": "चारश्च प्रणिधिश्चैव काले दानममत्सरः । युक्त्यादानं न चादानमयोगेन युधिष्ठिर ।।"}, {"c": "12.58", "n": "6", "i": 51986, "v": "सतां संग्रहणं शौर्यं दाक्ष्यं सत्यं प्रजाहितम् । अनार्जवैरार्जवैश्च शत्रुपक्षस्य भेदनम् ।।"}, {"c": "12.58", "n": "7", "i": 51987, "v": "साधूनामपरित्यागः कुलीनानां च धारणम् । निचयश्च निचेयानां सेवा बुद्धिमतामपि ।।"}, {"c": "12.58", "n": "8", "i": 51988, "v": "बलानां हर्षणं नित्यं प्रजानामन्ववेक्षणम् । कार्येष्वखेदः कोशस्य तथैव च विवर्धनम् ।।"}, {"c": "12.58", "n": "9", "i": 51989, "v": "पुरगुप्तिरविश्वासः पौरसंघातभेदनम् । केतनानां च जीर्णानामवेक्षा चैव सीदताम् ।।"}, {"c": "12.58", "n": "10", "i": 51990, "v": "द्विविधस्य च दण्डस्य प्रयोगः कालचोदितः । अरिमध्यस्थमित्राणां यथावच्चान्ववेक्षणम् ।।"}, {"c": "12.58", "n": "11", "i": 51991, "v": "उपजापश्च भृत्यानामात्मनः परदर्शनात् । अविश्वासः स्वयं चैव परस्याश्वासनं तथा ।।"}, {"c": "12.58", "n": "12", "i": 51992, "v": "नीतिधर्मानुसरणं नित्यमुत्थानमेव च । रिपूणामनवज्ञानं नित्यं चानार्यवर्जनम् ।।"}, {"c": "12.58", "n": "13", "i": 51993, "v": "उत्थानं हि नरेन्द्राणां बृहस्पतिरभाषत । राजधर्मस्य यन्मूलं श्लोकांश्चात्र निबोध मे ।।"}, {"c": "12.58", "n": "14", "i": 51994, "v": "उत्थानेनामृतं लब्धमुत्थानेनासुरा हताः । उत्थानेन महेन्द्रेण श्रैष्ठ्यं प्राप्तं दिवीह च ।।"}, {"c": "12.58", "n": "15", "i": 51995, "v": "उत्थानधीरः पुरुषो वाग्धीरानधितिष्ठति । उत्थानधीरं वाग्धीरा रमयन्त उपासते ।।"}, {"c": "12.58", "n": "16", "i": 51996, "v": "उत्थानहीनो राजा हि बुद्धिमानपि नित्यशः । धर्षणीयो रिपूणां स्याद्भुजंग इव निर्विषः ।।"}, {"c": "12.58", "n": "17", "i": 51997, "v": "न च शत्रुरवज्ञेयो दुर्बलोऽपि बलीयसा । अल्पोऽपि हि दहत्यग्निर्विषमल्पं हिनस्ति च ।।"}, {"c": "12.58", "n": "18", "i": 51998, "v": "एकाश्वेनापि संभूतः शत्रुर्दुर्गसमाश्रितः । तं तं तापयते देशमपि राज्ञः समृद्धिनः ।।"}, {"c": "12.58", "n": "19", "i": 51999, "v": "राज्ञो रहस्यं यद्वाक्यं जयार्थं लोकसंग्रहः । हृदि यच्चास्य जिह्मं स्यात्कारणार्थं च यद्भवेत् ।।"}, {"c": "12.58", "n": "20", "i": 52000, "v": "यच्चास्य कार्यं वृजिनमार्जवेनैव धार्यते । दम्भनार्थाय लोकस्य धर्मिष्ठामाचरेत्क्रियाम् ।।"}, {"c": "12.58", "n": "21", "i": 52001, "v": "राज्यं हि सुमहत्तन्त्रं दुर्धार्यमकृतात्मभिः । न शक्यं मृदुना वोढुमाघातस्थानमुत्तमम् ।।"}, {"c": "12.58", "n": "22", "i": 52002, "v": "राज्यं सर्वामिषं नित्यमार्जवेनेह धार्यते । तस्मान्मिश्रेण सततं वर्तितव्यं युधिष्ठिर ।।"}, {"c": "12.58", "n": "23", "i": 52003, "v": "यद्यप्यस्य विपत्तिः स्याद्रक्षमाणस्य वै प्रजाः । सोऽप्यस्य विपुलो धर्म एवंवृत्ता हि भूमिपाः ।।"}, {"c": "12.58", "n": "24", "i": 52004, "v": "एष ते राजधर्माणां लेशः समनुवर्णितः । भूयस्ते यत्र संदेहस्तद्ब्रूहि वदतां वर ।।"}, {"c": "12.58", "t": "वैशंपायन उवाच ।"}, {"c": "12.58", "n": "25", "i": 52005, "v": "ततो व्यासश्च भगवान्देवस्थानोऽश्मना सह । वासुदेवः कृपश्चैव सात्यकिः संजयस्तथा ।।"}, {"c": "12.58", "n": "26", "i": 52006, "v": "साधु साध्विति संहृष्टाः पुष्यमाणैरिवाननैः । अस्तुवंस्ते नरव्याघ्रं भीष्मं धर्मभृतां वरम् ।।"}, {"c": "12.58", "n": "27", "i": 52007, "v": "ततो दीनमना भीष्ममुवाच कुरुसत्तमः । नेत्राभ्यामश्रुपूर्णाभ्यां पादौ तस्य शनैः स्पृशन् ।।"}, {"c": "12.58", "n": "28", "i": 52008, "v": "श्व इदानीं स्वसंदेहं प्रक्ष्यामि त्वा पितामह । उपैति सविताप्यस्तं रसमापीय पार्थिवम् ।।"}, {"c": "12.58", "n": "29", "i": 52009, "v": "ततो द्विजातीनभिवाद्य केशवः; कृपश्च ते चैव युधिष्ठिरादयः । प्रदक्षिणीकृत्य महानदीसुतं; ततो रथानारुरुहुर्मुदा युताः ।।"}, {"c": "12.58", "n": "30", "i": 52010, "v": "दृषद्वतीं चाप्यवगाह्य सुव्रताः; कृतोदकार्याः कृतजप्यमङ्गलाः । उपास्य संध्यां विधिवत्परंतपा;स्ततः पुरं ते विविशुर्गजाह्वयम् ।।"}, {"c": "12.59", "t": "वैशंपायन उवाच ।"}, {"c": "12.59", "n": "1", "i": 52011, "v": "ततः काल्यं समुत्थाय कृतपौर्वाह्णिकक्रियाः । ययुस्ते नगराकारै रथैः पाण्डवयादवाः ।।"}, {"c": "12.59", "n": "2", "i": 52012, "v": "प्रपद्य च कुरुक्षेत्रं भीष्ममासाद्य चानघम् । सुखां च रजनीं पृष्ट्वा गाङ्गेयं रथिनां वरम् ।।"}, {"c": "12.59", "n": "3", "i": 52013, "v": "व्यासादीनभिवाद्यर्षीन्सर्वैस्तैश्चाभिनन्दिताः । निषेदुरभितो भीष्मं परिवार्य समन्ततः ।।"}, {"c": "12.59", "n": "4", "i": 52014, "v": "ततो राजा महातेजा धर्मराजो युधिष्ठिरः । अब्रवीत्प्राञ्जलिर्भीष्मं प्रतिपूज्याभिवाद्य च ।।"}, {"c": "12.59", "n": "5", "i": 52015, "v": "य एष राजा-राजेति शब्दश्चरति भारत । कथमेष समुत्पन्नस्तन्मे ब्रूहि पितामह ।।"}, {"c": "12.59", "n": "6", "i": 52016, "v": "तुल्यपाणिशिरोग्रीवस्तुल्यबुद्धीन्द्रियात्मकः । तुल्यदुःखसुखात्मा च तुल्यपृष्ठभुजोदरः ।।"}, {"c": "12.59", "n": "7", "i": 52017, "v": "तुल्यशुक्रास्थिमज्जश्च तुल्यमांसासृगेव च । निःश्वासोच्छ्वासतुल्यश्च तुल्यप्राणशरीरवान् ।।"}, {"c": "12.59", "n": "8", "i": 52018, "v": "समानजन्ममरणः समः सर्वगुणैर्नृणाम् । विशिष्टबुद्धीञ्शूरांश्च कथमेकोऽधितिष्ठति ।।"}, {"c": "12.59", "n": "9", "i": 52019, "v": "कथमेको महीं कृत्स्नां वीरशूरार्यसंकुलाम् । रक्षत्यपि च लोकोऽस्य प्रसादमभिवाञ्छति ।।"}, {"c": "12.59", "n": "10", "i": 52020, "v": "एकस्य च प्रसादेन कृत्स्नो लोकः प्रसीदति । व्याकुलेनाकुलः सर्वो भवतीति विनिश्चयः ।।"}, {"c": "12.59", "n": "11", "i": 52021, "v": "एतदिच्छाम्यहं सर्वं तत्त्वेन भरतर्षभ । श्रोतुं तन्मे यथातत्त्वं प्रब्रूहि वदतां वर ।।"}, {"c": "12.59", "n": "12", "i": 52022, "v": "नैतत्कारणमल्पं हि भविष्यति विशां पते । यदेकस्मिञ्जगत्सर्वं देववद्याति संनतिम् ।।"}, {"c": "12.59", "t": "भीष्म उवाच ।"}, {"c": "12.59", "n": "13", "i": 52023, "v": "नियतस्त्वं नरश्रेष्ठ शृणु सर्वमशेषतः । यथा राज्यं समुत्पन्नमादौ कृतयुगेऽभवत् ।।"}, {"c": "12.59", "n": "14", "i": 52024, "v": "नैव राज्यं न राजासीन्न दण्डो न च दाण्डिकः । धर्मेणैव प्रजाः सर्वा रक्षन्ति च परस्परम् ।।"}, {"c": "12.59", "n": "15", "i": 52025, "v": "पालयानास्तथान्योन्यं नरा धर्मेण भारत । खेदं परममाजग्मुस्ततस्तान्मोह आविशत् ।।"}, {"c": "12.59", "n": "16", "i": 52026, "v": "ते मोहवशमापन्ना मानवा मनुजर्षभ । प्रतिपत्तिविमोहाच्च धर्मस्तेषामनीनशत् ।।"}, {"c": "12.59", "n": "17", "i": 52027, "v": "नष्टायां प्रतिपत्तौ तु मोहवश्या नरास्तदा । लोभस्य वशमापन्नाः सर्वे भारतसत्तम ।।"}, {"c": "12.59", "n": "18", "i": 52028, "v": "अप्राप्तस्याभिमर्शं तु कुर्वन्तो मनुजास्ततः । कामो नामापरस्तत्र समपद्यत वै प्रभो ।।"}, {"c": "12.59", "n": "19", "i": 52029, "v": "तांस्तु कामवशं प्राप्तान्रागो नाम समस्पृशत् । रक्ताश्च नाभ्यजानन्त कार्याकार्यं युधिष्ठिर ।।"}, {"c": "12.59", "n": "20", "i": 52030, "v": "अगम्यागमनं चैव वाच्यावाच्यं तथैव च । भक्ष्याभक्ष्यं च राजेन्द्र दोषादोषं च नात्यजन् ।।"}, {"c": "12.59", "n": "21", "i": 52031, "v": "विप्लुते नरलोकेऽस्मिंस्ततो ब्रह्म ननाश ह । नाशाच्च ब्रह्मणो राजन्धर्मो नाशमथागमत् ।।"}, {"c": "12.59", "n": "22", "i": 52032, "v": "नष्टे ब्रह्मणि धर्मे च देवास्त्रासमथागमन् । ते त्रस्ता नरशार्दूल ब्रह्माणं शरणं ययुः ।।"}, {"c": "12.59", "n": "23", "i": 52033, "v": "प्रपद्य भगवन्तं ते देवा लोकपितामहम् । ऊचुः प्राञ्जलयः सर्वे दुःखशोकभयार्दिताः ।।"}, {"c": "12.59", "n": "24", "i": 52034, "v": "भगवन्नरलोकस्थं नष्टं ब्रह्म सनातनम् । लोभमोहादिभिर्भावैस्ततो नो भयमाविशत् ।।"}, {"c": "12.59", "n": "25", "i": 52035, "v": "ब्रह्मणश्च प्रणाशेन धर्मोऽप्यनशदीश्वर । ततः स्म समतां याता मर्त्यैस्त्रिभुवनेश्वर ।।"}, {"c": "12.59", "n": "26", "i": 52036, "v": "अधो हि वर्षमस्माकं मर्त्यास्तूर्ध्वप्रवर्षिणः । क्रियाव्युपरमात्तेषां ततोऽगच्छाम संशयम् ।।"}, {"c": "12.59", "n": "27", "i": 52037, "v": "अत्र निःश्रेयसं यन्नस्तद्ध्यायस्व पितामह । त्वत्प्रभावसमुत्थोऽसौ प्रभावो नो विनश्यति ।।"}, {"c": "12.59", "n": "28", "i": 52038, "v": "तानुवाच सुरान्सर्वान्स्वयंभूर्भगवांस्ततः । श्रेयोऽहं चिन्तयिष्यामि व्येतु वो भीः सुरर्षभाः ।।"}, {"c": "12.59", "n": "29", "i": 52039, "v": "ततोऽध्यायसहस्राणां शतं चक्रे स्वबुद्धिजम् । यत्र धर्मस्तथैवार्थः कामश्चैवानुवर्णितः ।।"}, {"c": "12.59", "n": "30", "i": 52040, "v": "त्रिवर्ग इति विख्यातो गण एष स्वयंभुवा । चतुर्थो मोक्ष इत्येव पृथगर्थः पृथग्गणः ।।"}, {"c": "12.59", "n": "31", "i": 52041, "v": "मोक्षस्यापि त्रिवर्गोऽन्यः प्रोक्तः सत्त्वं रजस्तमः । स्थानं वृद्धिः क्षयश्चैव त्रिवर्गश्चैव दण्डजः ।।"}, {"c": "12.59", "n": "32", "i": 52042, "v": "आत्मा देशश्च कालश्चाप्युपायाः कृत्यमेव च । सहायाः कारणं चैव षड्वर्गो नीतिजः स्मृतः ।।"}, {"c": "12.59", "n": "33", "i": 52043, "v": "त्रयी चान्वीक्षिकी चैव वार्ता च भरतर्षभ । दण्डनीतिश्च विपुला विद्यास्तत्र निदर्शिताः ।।"}, {"c": "12.59", "n": "34", "i": 52044, "v": "अमात्यरक्षाप्रणिधी राजपुत्रस्य रक्षणम् । चारश्च विविधोपायः प्रणिधिश्च पृथग्विधः ।।"}, {"c": "12.59", "n": "35", "i": 52045, "v": "साम चोपप्रदानं च भेदो दण्डश्च पाण्डव । उपेक्षा पञ्चमी चात्र कार्त्स्न्येन समुदाहृता ।।"}, {"c": "12.59", "n": "36", "i": 52046, "v": "मन्त्रश्च वर्णितः कृत्स्नस्तथा भेदार्थ एव च । विभ्रंशश्चैव मन्त्रस्य सिद्ध्यसिद्ध्योश्च यत्फलम् ।।"}, {"c": "12.59", "n": "37", "i": 52047, "v": "संधिश्च विविधाभिख्यो हीनो मध्यस्तथोत्तमः । भयसत्कारवित्ताख्यः कार्त्स्न्येन परिवर्णितः ।।"}, {"c": "12.59", "n": "38", "i": 52048, "v": "यात्राकालाश्च चत्वारस्त्रिवर्गस्य च विस्तरः । विजयो धर्मयुक्तश्च तथार्थविजयश्च ह ।।"}, {"c": "12.59", "n": "39", "i": 52049, "v": "आसुरश्चैव विजयस्तथा कार्त्स्न्येन वर्णितः । लक्षणं पञ्चवर्गस्य त्रिविधं चात्र वर्णितम् ।।"}, {"c": "12.59", "n": "40", "i": 52050, "v": "प्रकाशश्चाप्रकाशश्च दण्डोऽथ परिशब्दितः । प्रकाशोऽष्टविधस्तत्र गुह्यस्तु बहुविस्तरः ।।"}, {"c": "12.59", "n": "41", "i": 52051, "v": "रथा नागा हयाश्चैव पादाताश्चैव पाण्डव । विष्टिर्नावश्चराश्चैव देशिकाः पथि चाष्टकम् ।।"}, {"c": "12.59", "n": "42", "i": 52052, "v": "अङ्गान्येतानि कौरव्य प्रकाशानि बलस्य तु । जङ्गमाजङ्गमाश्चोक्ताश्चूर्णयोगा विषादयः ।।"}, {"c": "12.59", "n": "43", "i": 52053, "v": "स्पर्शे चाभ्यवहार्ये चाप्युपांशुर्विविधः स्मृतः । अरिर्मित्रमुदासीन इत्येतेऽप्यनुवर्णिताः ।।"}, {"c": "12.59", "n": "44", "i": 52054, "v": "कृत्स्ना मार्गगुणाश्चैव तथा भूमिगुणाश्च ह । आत्मरक्षणमाश्वासः स्पशानां चान्ववेक्षणम् ।।"}, {"c": "12.59", "n": "45", "i": 52055, "v": "कल्पना विविधाश्चापि नृनागरथवाजिनाम् । व्यूहाश्च विविधाभिख्या विचित्रं युद्धकौशलम् ।।"}, {"c": "12.59", "n": "46", "i": 52056, "v": "उत्पाताश्च निपाताश्च सुयुद्धं सुपलायनम् । शस्त्राणां पायनज्ञानं तथैव भरतर्षभ ।।"}, {"c": "12.59", "n": "47", "i": 52057, "v": "बलव्यसनमुक्तं च तथैव बलहर्षणम् । पीडनास्कन्दकालश्च भयकालश्च पाण्डव ।।"}, {"c": "12.59", "n": "48", "i": 52058, "v": "तथा खातविधानं च योगसंचार एव च । चौराटव्यबलैश्चोग्रैः परराष्ट्रस्य पीडनम् ।।"}, {"c": "12.59", "n": "49", "i": 52059, "v": "अग्निदैर्गरदैश्चैव प्रतिरूपकचारकैः । श्रेणिमुख्योपजापेन वीरुधश्छेदनेन च ।।"}, {"c": "12.59", "n": "50", "i": 52060, "v": "दूषणेन च नागानामाशङ्काजननेन च । आरोधनेन भक्तस्य पथश्चोपार्जनेन च ।।"}, {"c": "12.59", "n": "51", "i": 52061, "v": "सप्ताङ्गस्य च राज्यस्य ह्रासवृद्धिसमञ्जसम् । दूतसामर्थ्ययोगश्च राष्ट्रस्य च विवर्धनम् ।।"}, {"c": "12.59", "n": "52", "i": 52062, "v": "अरिमध्यस्थमित्राणां सम्यक्चोक्तं प्रपञ्चनम् । अवमर्दः प्रतीघातस्तथैव च बलीयसाम् ।।"}, {"c": "12.59", "n": "53", "i": 52063, "v": "व्यवहारः सुसूक्ष्मश्च तथा कण्टकशोधनम् । शमो व्यायामयोगश्च योगो द्रव्यस्य संचयः ।।"}, {"c": "12.59", "n": "54", "i": 52064, "v": "अभृतानां च भरणं भृतानां चान्ववेक्षणम् । अर्थकाले प्रदानं च व्यसनेष्वप्रसङ्गिता ।।"}, {"c": "12.59", "n": "55", "i": 52065, "v": "तथा राजगुणाश्चैव सेनापतिगुणाश्च ये । कारणस्य च कर्तुश्च गुणदोषास्तथैव च ।।"}, {"c": "12.59", "n": "56", "i": 52066, "v": "दुष्टेङ्गितं च विविधं वृत्तिश्चैवानुजीविनाम् । शङ्कितत्वं च सर्वस्य प्रमादस्य च वर्जनम् ।।"}, {"c": "12.59", "n": "57", "i": 52067, "v": "अलब्धलिप्सा लब्धस्य तथैव च विवर्धनम् । प्रदानं च विवृद्धस्य पात्रेभ्यो विधिवत्तथा ।।"}, {"c": "12.59", "n": "58", "i": 52068, "v": "विसर्गोऽर्थस्य धर्मार्थमर्थार्थं कामहेतुना । चतुर्थो व्यसनाघाते तथैवात्रानुवर्णितः ।।"}, {"c": "12.59", "n": "59", "i": 52069, "v": "क्रोधजानि तथोग्राणि कामजानि तथैव च । दशोक्तानि कुरुश्रेष्ठ व्यसनान्यत्र चैव ह ।।"}, {"c": "12.59", "n": "60", "i": 52070, "v": "मृगयाक्षास्तथा पानं स्त्रियश्च भरतर्षभ । कामजान्याहुराचार्याः प्रोक्तानीह स्वयंभुवा ।।"}, {"c": "12.59", "n": "61", "i": 52071, "v": "वाक्पारुष्यं तथोग्रत्वं दण्डपारुष्यमेव च । आत्मनो निग्रहस्त्यागोऽथार्थदूषणमेव च ।।"}, {"c": "12.59", "n": "62", "i": 52072, "v": "यन्त्राणि विविधान्येव क्रियास्तेषां च वर्णिताः । अवमर्दः प्रतीघातः केतनानां च भञ्जनम् ।।"}, {"c": "12.59", "n": "63", "i": 52073, "v": "चैत्यद्रुमाणामामर्दो रोधःकर्मान्तनाशनम् । अपस्करोऽथ गमनं तथोपास्या च वर्णिता ।।"}, {"c": "12.59", "n": "64", "i": 52074, "v": "पणवानकशङ्खानां भेरीणां च युधां वर । उपार्जनं च द्रव्याणां परमर्म च तानि षट् ।।"}, {"c": "12.59", "n": "65", "i": 52075, "v": "लब्धस्य च प्रशमनं सतां चैव हि पूजनम् । विद्वद्भिरेकीभावश्च प्रातर्होमविधिज्ञता ।।"}, {"c": "12.59", "n": "66", "i": 52076, "v": "मङ्गलालम्भनं चैव शरीरस्य प्रतिक्रिया । आहारयोजनं चैव नित्यमास्तिक्यमेव च ।।"}, {"c": "12.59", "n": "67", "i": 52077, "v": "एकेन च यथोत्थेयं सत्यत्वं मधुरा गिरः । उत्सवानां समाजानां क्रियाः केतनजास्तथा ।।"}, {"c": "12.59", "n": "68", "i": 52078, "v": "प्रत्यक्षा च परोक्षा च सर्वाधिकरणेषु च । वृत्तिर्भरतशार्दूल नित्यं चैवान्ववेक्षणम् ।।"}, {"c": "12.59", "n": "69", "i": 52079, "v": "अदण्ड्यत्वं च विप्राणां युक्त्या दण्डनिपातनम् । अनुजीविस्वजातिभ्यो गुणेषु परिरक्षणम् ।।"}, {"c": "12.59", "n": "70", "i": 52080, "v": "रक्षणं चैव पौराणां स्वराष्ट्रस्य विवर्धनम् । मण्डलस्था च या चिन्ता राजन्द्वादशराजिका ।।"}, {"c": "12.59", "n": "71", "i": 52081, "v": "द्वासप्ततिमतिश्चैव प्रोक्ता या च स्वयंभुवा । देशजातिकुलानां च धर्माः समनुवर्णिताः ।।"}, {"c": "12.59", "n": "72", "i": 52082, "v": "धर्मश्चार्थश्च कामश्च मोक्षश्चात्रानुवर्णितः । उपायश्चार्थलिप्सा च विविधा भूरिदक्षिणाः ।।"}, {"c": "12.59", "n": "73", "i": 52083, "v": "मूलकर्मक्रिया चात्र माया योगश्च वर्णितः । दूषणं स्रोतसामत्र वर्णितं च स्थिराम्भसाम् ।।"}, {"c": "12.59", "n": "74", "i": 52084, "v": "यैर्यैरुपायैर्लोकश्च न चलेदार्यवर्त्मनः । तत्सर्वं राजशार्दूल नीतिशास्त्रेऽनुवर्णितम् ।।"}, {"c": "12.59", "n": "75", "i": 52085, "v": "एतत्कृत्वा शुभं शास्त्रं ततः स भगवान्प्रभुः । देवानुवाच संहृष्टः सर्वाञ्शक्रपुरोगमान् ।।"}, {"c": "12.59", "n": "76", "i": 52086, "v": "उपकाराय लोकस्य त्रिवर्गस्थापनाय च । नवनीतं सरस्वत्या बुद्धिरेषा प्रभाविता ।।"}, {"c": "12.59", "n": "77", "i": 52087, "v": "दण्डेन सहिता ह्येषा लोकरक्षणकारिका । निग्रहानुग्रहरता लोकाननु चरिष्यति ।।"}, {"c": "12.59", "n": "78", "i": 52088, "v": "दण्डेन नीयते चेयं दण्डं नयति चाप्युत । दण्डनीतिरिति प्रोक्ता त्रीँल्लोकाननुवर्तते ।।"}, {"c": "12.59", "n": "79", "i": 52089, "v": "षाड्गुण्यगुणसारैषा स्थास्यत्यग्रे महात्मसु । महत्त्वात्तस्य दण्डस्य नीतिर्विस्पष्टलक्षणा ।।"}, {"c": "12.59", "n": "80", "i": 52090, "v": "नयचारश्च विपुलो येन सर्वमिदं ततम् । आगमश्च पुराणानां महर्षीणां च संभवः ।।"}, {"c": "12.59", "n": "81", "i": 52091, "v": "तीर्थवंशश्च वंशश्च नक्षत्राणां युधिष्ठिर । सकलं चातुराश्रम्यं चातुर्होत्रं तथैव च ।।"}, {"c": "12.59", "n": "82", "i": 52092, "v": "चातुर्वर्ण्यं तथैवात्र चातुर्वेद्यं च वर्णितम् । इतिहासोपवेदाश्च न्यायः कृत्स्नश्च वर्णितः ।।"}, {"c": "12.59", "n": "83", "i": 52093, "v": "तपो ज्ञानमहिंसा च सत्यासत्ये नयः परः । वृद्धोपसेवा दानं च शौचमुत्थानमेव च ।।"}, {"c": "12.59", "n": "84", "i": 52094, "v": "सर्वभूतानुकम्पा च सर्वमत्रोपवर्णितम् । भुवि वाचोगतं यच्च तच्च सर्वं समर्पितम् ।।"}, {"c": "12.59", "n": "85", "i": 52095, "v": "तस्मिन्पैतामहे शास्त्रे पाण्डवैतदसंशयम् । धर्मार्थकाममोक्षाश्च सकला ह्यत्र शब्दिताः ।।"}, {"c": "12.59", "n": "86", "i": 52096, "v": "ततस्तां भगवान्नीतिं पूर्वं जग्राह शंकरः । बहुरूपो विशालाक्षः शिवः स्थाणुरुमापतिः ।।"}, {"c": "12.59", "n": "87", "i": 52097, "v": "युगानामायुषो ह्रासं विज्ञाय भगवाञ्शिवः । संचिक्षेप ततः शास्त्रं महार्थं ब्रह्मणा कृतम् ।।"}, {"c": "12.59", "n": "88", "i": 52098, "v": "वैशालाक्षमिति प्रोक्तं तदिन्द्रः प्रत्यपद्यत । दशाध्यायसहस्राणि सुब्रह्मण्यो महातपाः ।।"}, {"c": "12.59", "n": "89", "i": 52099, "v": "भगवानपि तच्छास्त्रं संचिक्षेप पुरंदरः । सहस्रैः पञ्चभिस्तात यदुक्तं बाहुदन्तकम् ।।"}, {"c": "12.59", "n": "90", "i": 52100, "v": "अध्यायानां सहस्रैस्तु त्रिभिरेव बृहस्पतिः । संचिक्षेपेश्वरो बुद्ध्या बार्हस्पत्यं तदुच्यते ।।"}, {"c": "12.59", "n": "91", "i": 52101, "v": "अध्यायानां सहस्रेण काव्यः संक्षेपमब्रवीत् । तच्छास्त्रममितप्रज्ञो योगाचार्यो महातपाः ।।"}, {"c": "12.59", "n": "92", "i": 52102, "v": "एवं लोकानुरोधेन शास्त्रमेतन्महर्षिभिः । संक्षिप्तमायुर्विज्ञाय मर्त्यानां ह्रासि पाण्डव ।।"}, {"c": "12.59", "n": "93", "i": 52103, "v": "अथ देवाः समागम्य विष्णुमूचुः प्रजापतिम् । एको योऽर्हति मर्त्येभ्यः श्रैष्ठ्यं तं वै समादिश ।।"}, {"c": "12.59", "n": "94", "i": 52104, "v": "ततः संचिन्त्य भगवान्देवो नारायणः प्रभुः । तैजसं वै विरजसं सोऽसृजन्मानसं सुतम् ।।"}, {"c": "12.59", "n": "95", "i": 52105, "v": "विरजास्तु महाभाग विभुत्वं भुवि नैच्छत । न्यासायैवाभवद्बुद्धिः प्रणीता तस्य पाण्डव ।।"}, {"c": "12.59", "n": "96", "i": 52106, "v": "कीर्तिमांस्तस्य पुत्रोऽभूत्सोऽपि पञ्चातिगोऽभवत् । कर्दमस्तस्य च सुतः सोऽप्यतप्यन्महत्तपः ।।"}, {"c": "12.59", "n": "97", "i": 52107, "v": "प्रजापतेः कर्दमस्य अनङ्गो नाम वै सुतः । प्रजानां रक्षिता साधुर्दण्डनीतिविशारदः ।।"}, {"c": "12.59", "n": "98", "i": 52108, "v": "अनङ्गपुत्रोऽतिबलो नीतिमानधिगम्य वै । अभिपेदे महीराज्यमथेन्द्रियवशोऽभवत् ।।"}, {"c": "12.59", "n": "99", "i": 52109, "v": "मृत्योस्तु दुहिता राजन्सुनीथा नाम मानसी । प्रख्याता त्रिषु लोकेषु या सा वेनमजीजनत् ।।"}, {"c": "12.59", "n": "100", "i": 52110, "v": "तं प्रजासु विधर्माणं रागद्वेषवशानुगम् । मन्त्रपूतैः कुशैर्जघ्नुरृषयो ब्रह्मवादिनः ।।"}, {"c": "12.59", "n": "101", "i": 52111, "v": "ममन्थुर्दक्षिणं चोरुमृषयस्तस्य मन्त्रतः । ततोऽस्य विकृतो जज्ञे ह्रस्वाङ्गः पुरुषो भुवि ।।"}, {"c": "12.59", "n": "102", "i": 52112, "v": "दग्धस्थाणुप्रतीकाशो रक्ताक्षः कृष्णमूर्धजः । निषीदेत्येवमूचुस्तमृषयो ब्रह्मवादिनः ।।"}, {"c": "12.59", "n": "103", "i": 52113, "v": "तस्मान्निषादाः संभूताः क्रूराः शैलवनाश्रयाः । ये चान्ये विन्ध्यनिलया म्लेच्छाः शतसहस्रशः ।।"}, {"c": "12.59", "n": "104", "i": 52114, "v": "भूयोऽस्य दक्षिणं पाणिं ममन्थुस्ते महर्षयः । ततः पुरुष उत्पन्नो रूपेणेन्द्र इवापरः ।।"}, {"c": "12.59", "n": "105", "i": 52115, "v": "कवची बद्धनिस्त्रिंशः सशरः सशरासनः । वेदवेदाङ्गविच्चैव धनुर्वेदे च पारगः ।।"}, {"c": "12.59", "n": "106", "i": 52116, "v": "तं दण्डनीतिः सकला श्रिता राजन्नरोत्तमम् । ततः स प्राञ्जलिर्वैन्यो महर्षींस्तानुवाच ह ।।"}, {"c": "12.59", "n": "107", "i": 52117, "v": "सुसूक्ष्मा मे समुत्पन्ना बुद्धिर्धर्मार्थदर्शिनी । अनया किं मया कार्यं तन्मे तत्त्वेन शंसत ।।"}, {"c": "12.59", "n": "108", "i": 52118, "v": "यन्मां भवन्तो वक्ष्यन्ति कार्यमर्थसमन्वितम् । तदहं वै करिष्यामि नात्र कार्या विचारणा ।।"}, {"c": "12.59", "n": "109", "i": 52119, "v": "तमूचुरथ देवास्ते ते चैव परमर्षयः । नियतो यत्र धर्मो वै तमशङ्कः समाचर ।।"}, {"c": "12.59", "n": "110", "i": 52120, "v": "प्रियाप्रिये परित्यज्य समः सर्वेषु जन्तुषु । कामक्रोधौ च लोभं च मानं चोत्सृज्य दूरतः ।।"}, {"c": "12.59", "n": "111", "i": 52121, "v": "यश्च धर्मात्प्रविचलेल्लोके कश्चन मानवः । निग्राह्यस्ते स बाहुभ्यां शश्वद्धर्ममवेक्षतः ।।"}, {"c": "12.59", "n": "112", "i": 52122, "v": "प्रतिज्ञां चाधिरोहस्व मनसा कर्मणा गिरा । पालयिष्याम्यहं भौमं ब्रह्म इत्येव चासकृत् ।।"}, {"c": "12.59", "n": "113", "i": 52123, "v": "यश्चात्र धर्मनीत्युक्तो दण्डनीतिव्यपाश्रयः । तमशङ्कः करिष्यामि स्ववशो न कदाचन ।।"}, {"c": "12.59", "n": "114", "i": 52124, "v": "अदण्ड्या मे द्विजाश्चेति प्रतिजानीष्व चाभिभो । लोकं च संकरात्कृत्स्नात्त्रातास्मीति परंतप ।।"}, {"c": "12.59", "n": "115", "i": 52125, "v": "वैन्यस्ततस्तानुवाच देवानृषिपुरोगमान् । ब्राह्मणा मे सहायाश्चेदेवमस्तु सुरर्षभाः ।।"}, {"c": "12.59", "n": "116", "i": 52126, "v": "एवमस्त्विति वैन्यस्तु तैरुक्तो ब्रह्मवादिभिः । पुरोधाश्चाभवत्तस्य शुक्रो ब्रह्ममयो निधिः ।।"}, {"c": "12.59", "n": "117", "i": 52127, "v": "मन्त्रिणो वालखिल्यास्तु सारस्वत्यो गणो ह्यभूत् । महर्षिर्भगवान्गर्गस्तस्य सांवत्सरोऽभवत् ।।"}, {"c": "12.59", "n": "118", "i": 52128, "v": "आत्मनाष्टम इत्येव श्रुतिरेषा परा नृषु । उत्पन्नौ बन्दिनौ चास्य तत्पूर्वौ सूतमागधौ ।।"}, {"c": "12.59", "n": "119", "i": 52129, "v": "समतां वसुधायाश्च स सम्यगुपपादयत् । वैषम्यं हि परं भूमेरासीदिति ह नः श्रुतम् ।।"}, {"c": "12.59", "n": "120", "i": 52130, "v": "स विष्णुना च देवेन शक्रेण विबुधैः सह । ऋषिभिश्च प्रजापाल्ये ब्रह्मणा चाभिषेचितः ।।"}, {"c": "12.59", "n": "121", "i": 52131, "v": "तं साक्षात्पृथिवी भेजे रत्नान्यादाय पाण्डव । सागरः सरितां भर्ता हिमवांश्चाचलोत्तमः ।।"}, {"c": "12.59", "n": "122", "i": 52132, "v": "शक्रश्च धनमक्षय्यं प्रादात्तस्य युधिष्ठिर । रुक्मं चापि महामेरुः स्वयं कनकपर्वतः ।।"}, {"c": "12.59", "n": "123", "i": 52133, "v": "यक्षराक्षसभर्ता च भगवान्नरवाहनः । धर्मे चार्थे च कामे च समर्थं प्रददौ धनम् ।।"}, {"c": "12.59", "n": "124", "i": 52134, "v": "हया रथाश्च नागाश्च कोटिशः पुरुषास्तथा । प्रादुर्बभूवुर्वैन्यस्य चिन्तनादेव पाण्डव । न जरा न च दुर्भिक्षं नाधयो व्याधयस्तथा ।।"}, {"c": "12.59", "n": "125", "i": 52135, "v": "सरीसृपेभ्यः स्तेनेभ्यो न चान्योन्यात्कदाचन । भयमुत्पद्यते तत्र तस्य राज्ञोऽभिरक्षणात् ।।"}, {"c": "12.59", "n": "126", "i": 52136, "v": "तेनेयं पृथिवी दुग्धा सस्यानि दश सप्त च । यक्षराक्षसनागैश्चापीप्सितं यस्य यस्य यत् ।।"}, {"c": "12.59", "n": "127", "i": 52137, "v": "तेन धर्मोत्तरश्चायं कृतो लोको महात्मना । रञ्जिताश्च प्रजाः सर्वास्तेन राजेति शब्द्यते ।।"}, {"c": "12.59", "n": "128", "i": 52138, "v": "ब्राह्मणानां क्षतत्राणात्ततः क्षत्रिय उच्यते । प्रथिता धनतश्चेयं पृथिवी साधुभिः स्मृता ।।"}, {"c": "12.59", "n": "129", "i": 52139, "v": "स्थापनं चाकरोद्विष्णुः स्वयमेव सनातनः । नातिवर्तिष्यते कश्चिद्राजंस्त्वामिति पार्थिव ।।"}, {"c": "12.59", "n": "130", "i": 52140, "v": "तपसा भगवान्विष्णुराविवेश च भूमिपम् । देववन्नरदेवानां नमते यज्जगन्नृप ।।"}, {"c": "12.59", "n": "131", "i": 52141, "v": "दण्डनीत्या च सततं रक्षितं तं नरेश्वर । नाधर्षयत्ततः कश्चिच्चारनित्याच्च दर्शनात् ।।"}, {"c": "12.59", "n": "132", "i": 52142, "v": "आत्मना करणैश्चैव समस्येह महीक्षितः । को हेतुर्यद्वशे तिष्ठेल्लोको दैवादृते गुणात् ।।"}, {"c": "12.59", "n": "133", "i": 52143, "v": "विष्णोर्ललाटात्कमलं सौवर्णमभवत्तदा । श्रीः संभूता यतो देवी पत्नी धर्मस्य धीमतः ।।"}, {"c": "12.59", "n": "134", "i": 52144, "v": "श्रियः सकाशादर्थश्च जातो धर्मेण पाण्डव । अथ धर्मस्तथैवार्थः श्रीश्च राज्ये प्रतिष्ठिता ।।"}, {"c": "12.59", "n": "135", "i": 52145, "v": "सुकृतस्य क्षयाच्चैव स्वर्लोकादेत्य मेदिनीम् । पार्थिवो जायते तात दण्डनीतिवशानुगः ।।"}, {"c": "12.59", "n": "136", "i": 52146, "v": "महत्त्वेन च संयुक्तो वैष्णवेन नरो भुवि । बुद्ध्या भवति संयुक्तो माहात्म्यं चाधिगच्छति ।।"}, {"c": "12.59", "n": "137", "i": 52147, "v": "स्थापनामथ देवानां न कश्चिदतिवर्तते । तिष्ठत्येकस्य च वशे तं चेदनुविधीयते ।।"}, {"c": "12.59", "n": "138", "i": 52148, "v": "शुभं हि कर्म राजेन्द्र शुभत्वायोपकल्पते । तुल्यस्यैकस्य यस्यायं लोको वचसि तिष्ठति ।।"}, {"c": "12.59", "n": "139", "i": 52149, "v": "यो ह्यस्य मुखमद्राक्षीत्सोम्य सोऽस्य वशानुगः । सुभगं चार्थवन्तं च रूपवन्तं च पश्यति ।।"}, {"c": "12.59", "n": "140", "i": 52150, "v": "ततो जगति राजेन्द्र सततं शब्दितं बुधैः । देवाश्च नरदेवाश्च तुल्या इति विशां पते ।।"}, {"c": "12.59", "n": "141", "i": 52151, "v": "एतत्ते सर्वमाख्यातं महत्त्वं प्रति राजसु । कार्त्स्न्येन भरतश्रेष्ठ किमन्यदिह वर्तताम् ।।"}, {"c": "12.60", "t": "वैशंपायन उवाच ।"}, {"c": "12.60", "n": "1", "i": 52152, "v": "ततः पुनः स गाङ्गेयमभिवाद्य पितामहम् । प्राञ्जलिर्नियतो भूत्वा पर्यपृच्छद्युधिष्ठिरः ।।"}, {"c": "12.60", "n": "2", "i": 52153, "v": "के धर्माः सर्ववर्णानां चातुर्वर्ण्यस्य के पृथक् । चतुर्णामाश्रमाणां च राजधर्माश्च के मताः ।।"}, {"c": "12.60", "n": "3", "i": 52154, "v": "केन स्विद्वर्धते राष्ट्रं राजा केन विवर्धते । केन पौराश्च भृत्याश्च वर्धन्ते भरतर्षभ ।।"}, {"c": "12.60", "n": "4", "i": 52155, "v": "कोशं दण्डं च दुर्गं च सहायान्मन्त्रिणस्तथा । ऋत्विक्पुरोहिताचार्यान्कीदृशान्वर्जयेन्नृपः ।।"}, {"c": "12.60", "n": "5", "i": 52156, "v": "केषु विश्वसितव्यं स्याद्राज्ञां कस्यांचिदापदि । कुतो वात्मा दृढो रक्ष्यस्तन्मे ब्रूहि पितामह ।।"}, {"c": "12.60", "t": "भीष्म उवाच ।"}, {"c": "12.60", "n": "6", "i": 52157, "v": "नमो धर्माय महते नमः कृष्णाय वेधसे । ब्राह्मणेभ्यो नमस्कृत्वा धर्मान्वक्ष्यामि शाश्वतान् ।।"}, {"c": "12.60", "n": "7", "i": 52158, "v": "अक्रोधः सत्यवचनं संविभागः क्षमा तथा । प्रजनः स्वेषु दारेषु शौचमद्रोह एव च ।।"}, {"c": "12.60", "n": "8", "i": 52159, "v": "आर्जवं भृत्यभरणं नवैते सार्ववर्णिकाः । ब्राह्मणस्य तु यो धर्मस्तं ते वक्ष्यामि केवलम् ।।"}, {"c": "12.60", "n": "9", "i": 52160, "v": "दममेव महाराज धर्ममाहुः पुरातनम् । स्वाध्यायोऽध्यापनं चैव तत्र कर्म समाप्यते ।।"}, {"c": "12.60", "n": "10", "i": 52161, "v": "तं चेद्वित्तमुपागच्छेद्वर्तमानं स्वकर्मणि । अकुर्वाणं विकर्माणि शान्तं प्रज्ञानतर्पितम् ।।"}, {"c": "12.60", "n": "11", "i": 52162, "v": "कुर्वीतापत्यसंतानमथो दद्याद्यजेत च । संविभज्य हि भोक्तव्यं धनं सद्भिरितीष्यते ।।"}, {"c": "12.60", "n": "12", "i": 52163, "v": "परिनिष्ठितकार्यस्तु स्वाध्यायेनैव ब्राह्मणः । कुर्यादन्यन्न वा कुर्यान्मैत्रो ब्राह्मण उच्यते ।।"}, {"c": "12.60", "n": "13", "i": 52164, "v": "क्षत्रियस्यापि यो धर्मस्तं ते वक्ष्यामि भारत । दद्याद्राजा न याचेत यजेत न तु याजयेत् ।।"}, {"c": "12.60", "n": "14", "i": 52165, "v": "नाध्यापयेदधीयीत प्रजाश्च परिपालयेत् । नित्योद्युक्तो दस्युवधे रणे कुर्यात्पराक्रमम् ।।"}, {"c": "12.60", "n": "15", "i": 52166, "v": "ये च क्रतुभिरीजानाः श्रुतवन्तश्च भूमिपाः । य एवाहवजेतारस्त एषां लोकजित्तमाः ।।"}, {"c": "12.60", "n": "16", "i": 52167, "v": "अविक्षतेन देहेन समराद्यो निवर्तते । क्षत्रियो नास्य तत्कर्म प्रशंसन्ति पुराविदः ।।"}, {"c": "12.60", "n": "17", "i": 52168, "v": "वधं हि क्षत्रबन्धूनां धर्ममाहुः प्रधानतः । नास्य कृत्यतमं किंचिदन्यद्दस्युनिबर्हणात् ।।"}, {"c": "12.60", "n": "18", "i": 52169, "v": "दानमध्ययनं यज्ञो योगः क्षेमो विधीयते । तस्माद्राज्ञा विशेषेण योद्धव्यं धर्ममीप्सता ।।"}, {"c": "12.60", "n": "19", "i": 52170, "v": "स्वेषु धर्मेष्ववस्थाप्य प्रजाः सर्वा महीपतिः । धर्मेण सर्वकृत्यानि समनिष्ठानि कारयेत् ।।"}, {"c": "12.60", "n": "20", "i": 52171, "v": "परिनिष्ठितकार्यः स्यान्नृपतिः परिपालनात् । कुर्यादन्यन्न वा कुर्यादैन्द्रो राजन्य उच्यते ।।"}, {"c": "12.60", "n": "21", "i": 52172, "v": "वैश्यस्यापीह यो धर्मस्तं ते वक्ष्यामि भारत । दानमध्ययनं यज्ञः शौचेन धनसंचयः ।।"}, {"c": "12.60", "n": "22", "i": 52173, "v": "पितृवत्पालयेद्वैश्यो युक्तः सर्वपशूनिह । विकर्म तद्भवेदन्यत्कर्म यद्यत्समाचरेत् । रक्षया स हि तेषां वै महत्सुखमवाप्नुयात् ।।"}, {"c": "12.60", "n": "23", "i": 52174, "v": "प्रजापतिर्हि वैश्याय सृष्ट्वा परिददे पशून् । ब्राह्मणाय च राज्ञे च सर्वाः परिददे प्रजाः ।।"}, {"c": "12.60", "n": "24", "i": 52175, "v": "तस्य वृत्तिं प्रवक्ष्यामि यच्च तस्योपजीवनम् । षण्णामेकां पिबेद्धेनुं शताच्च मिथुनं हरेत् ।।"}, {"c": "12.60", "n": "25", "i": 52176, "v": "लये च सप्तमो भागस्तथा शृङ्गे कला खुरे । सस्यस्य सर्वबीजानामेषा सांवत्सरी भृतिः ।।"}, {"c": "12.60", "n": "26", "i": 52177, "v": "न च वैश्यस्य कामः स्यान्न रक्षेयं पशूनिति । वैश्ये चेच्छति नान्येन रक्षितव्याः कथंचन ।।"}, {"c": "12.60", "n": "27", "i": 52178, "v": "शूद्रस्यापि हि यो धर्मस्तं ते वक्ष्यामि भारत । प्रजापतिर्हि वर्णानां दासं शूद्रमकल्पयत् ।।"}, {"c": "12.60", "n": "28", "i": 52179, "v": "तस्माच्छूद्रस्य वर्णानां परिचर्या विधीयते । तेषां शुश्रूषणाच्चैव महत्सुखमवाप्नुयात् ।।"}, {"c": "12.60", "n": "29", "i": 52180, "v": "शूद्र एतान्परिचरेत्त्रीन्वर्णाननसूयकः । संचयांश्च न कुर्वीत जातु शूद्रः कथंचन ।।"}, {"c": "12.60", "n": "30", "i": 52181, "v": "पापीयान्हि धनं लब्ध्वा वशे कुर्याद्गरीयसः । राज्ञा वा समनुज्ञातः कामं कुर्वीत धार्मिकः ।।"}, {"c": "12.60", "n": "31", "i": 52182, "v": "तस्य वृत्तिं प्रवक्ष्यामि यच्च तस्योपजीवनम् । अवश्यभरणीयो हि वर्णानां शूद्र उच्यते ।।"}, {"c": "12.60", "n": "32", "i": 52183, "v": "छत्रं वेष्टनमौशीरमुपानद्व्यजनानि च । यातयामानि देयानि शूद्राय परिचारिणे ।।"}, {"c": "12.60", "n": "33", "i": 52184, "v": "अधार्याणि विशीर्णानि वसनानि द्विजातिभिः । शूद्रायैव विधेयानि तस्य धर्मधनं हि तत् ।।"}, {"c": "12.60", "n": "34", "i": 52185, "v": "यश्च कश्चिद्द्विजातीनां शूद्रः शुश्रूषुराव्रजेत् । कल्प्यां तस्य तु तेनाहुर्वृत्तिं धर्मविदो जनाः । देयः पिण्डोऽनपेताय भर्तव्यौ वृद्धदुर्बलौ ।।"}, {"c": "12.60", "n": "35", "i": 52186, "v": "शूद्रेण च न हातव्यो भर्ता कस्यांचिदापदि । अतिरेकेण भर्तव्यो भर्ता द्रव्यपरिक्षये । न हि स्वमस्ति शूद्रस्य भर्तृहार्यधनो ह्यसौ ।।"}, {"c": "12.60", "n": "36", "i": 52187, "v": "उक्तस्त्रयाणां वर्णानां यज्ञस्त्रय्यैव भारत । स्वाहाकारनमस्कारौ मन्त्रः शूद्रे विधीयते ।।"}, {"c": "12.60", "n": "37", "i": 52188, "v": "ताभ्यां शूद्रः पाकयज्ञैर्यजेत व्रतवान्स्वयम् । पूर्णपात्रमयीमाहुः पाकयज्ञस्य दक्षिणाम् ।।"}, {"c": "12.60", "n": "38", "i": 52189, "v": "शूद्रः पैजवनो नाम सहस्राणां शतं ददौ । ऐन्द्राग्नेन विधानेन दक्षिणामिति नः श्रुतम् ।।"}, {"c": "12.60", "n": "39", "i": 52190, "v": "अतो हि सर्ववर्णानां श्रद्धायज्ञो विधीयते । दैवतं हि महच्छ्रद्धा पवित्रं यजतां च यत् ।।"}, {"c": "12.60", "n": "40", "i": 52191, "v": "दैवतं परमं विप्राः स्वेन स्वेन परस्परम् । अयजन्निह सत्रैस्ते तैस्तैः कामैः सनातनैः ।।"}, {"c": "12.60", "n": "41", "i": 52192, "v": "संसृष्टा ब्राह्मणैरेव त्रिषु वर्णेषु सृष्टयः । देवानामपि ये देवा यद्ब्रूयुस्ते परं हि तत् । तस्माद्वर्णैः सर्वयज्ञाः संसृज्यन्ते न काम्यया ।।"}, {"c": "12.60", "n": "42", "i": 52193, "v": "ऋग्यजुःसामवित्पूज्यो नित्यं स्याद्देववद्द्विजः । अनृग्यजुरसामा तु प्राजापत्य उपद्रवः ।।"}, {"c": "12.60", "n": "43", "i": 52194, "v": "यज्ञो मनीषया तात सर्ववर्णेषु भारत । नास्य यज्ञहनो देवा ईहन्ते नेतरे जनाः । तस्मात्सर्वेषु वर्णेषु श्रद्धायज्ञो विधीयते ।।"}, {"c": "12.60", "n": "44", "i": 52195, "v": "स्वं दैवतं ब्राह्मणाः स्वेन नित्यं; परान्वर्णानयजन्नेवमासीत् । आरोचिता नः सुमहान्स धर्मः; सृष्टो ब्रह्मणा त्रिषु वर्णेषु दृष्टः ।।"}, {"c": "12.60", "n": "45", "i": 52196, "v": "तस्माद्वर्णा ऋजवो जातिधर्माः; संसृज्यन्ते तस्य विपाक एषः । एकं साम यजुरेकमृगेका; विप्रश्चैकोऽनिश्चयस्तेषु दृष्टः ।।"}, {"c": "12.60", "n": "46", "i": 52197, "v": "अत्र गाथा यज्ञगीताः कीर्तयन्ति पुराविदः । वैखानसानां राजेन्द्र मुनीनां यष्टुमिच्छताम् ।।"}, {"c": "12.60", "n": "47", "i": 52198, "v": "उदितेऽनुदिते वापि श्रद्दधानो जितेन्द्रियः । वह्निं जुहोति धर्मेण श्रद्धा वै कारणं महत् ।।"}, {"c": "12.60", "n": "48", "i": 52199, "v": "यत्स्कन्नमस्य तत्पूर्वं यदस्कन्नं तदुत्तरम् । बहूनि यज्ञरूपाणि नानाकर्मफलानि च ।।"}, {"c": "12.60", "n": "49", "i": 52200, "v": "तानि यः संविजानाति ज्ञाननिश्चयनिश्चितः । द्विजातिः श्रद्धयोपेतः स यष्टुं पुरुषोऽर्हति ।।"}, {"c": "12.60", "n": "50", "i": 52201, "v": "स्तेनो वा यदि वा पापो यदि वा पापकृत्तमः । यष्टुमिच्छति यज्ञं यः साधुमेव वदन्ति तम् ।।"}, {"c": "12.60", "n": "51", "i": 52202, "v": "ऋषयस्तं प्रशंसन्ति साधु चैतदसंशयम् । सर्वथा सर्ववर्णैर्हि यष्टव्यमिति निश्चयः । न हि यज्ञसमं किंचित्त्रिषु लोकेषु विद्यते ।।"}, {"c": "12.60", "n": "52", "i": 52203, "v": "तस्माद्यष्टव्यमित्याहुः पुरुषेणानसूयता । श्रद्धापवित्रमाश्रित्य यथाशक्ति प्रयच्छता ।।"}, {"c": "12.61", "t": "भीष्म उवाच ।"}, {"c": "12.61", "n": "1", "i": 52204, "v": "आश्रमाणां महाबाहो शृणु सत्यपराक्रम । चतुर्णामिह वर्णानां कर्माणि च युधिष्ठिर ।।"}, {"c": "12.61", "n": "2", "i": 52205, "v": "वानप्रस्थं भैक्षचर्यां गार्हस्थ्यं च महाश्रमम् । ब्रह्मचर्याश्रमं प्राहुश्चतुर्थं ब्राह्मणैर्वृतम् ।।"}, {"c": "12.61", "n": "3", "i": 52206, "v": "जटाकरणसंस्कारं द्विजातित्वमवाप्य च । आधानादीनि कर्माणि प्राप्य वेदमधीत्य च ।।"}, {"c": "12.61", "n": "4", "i": 52207, "v": "सदारो वाप्यदारो वा आत्मवान्संयतेन्द्रियः । वानप्रस्थाश्रमं गच्छेत्कृतकृत्यो गृहाश्रमात् ।।"}, {"c": "12.61", "n": "5", "i": 52208, "v": "तत्रारण्यकशास्त्राणि समधीत्य स धर्मवित् । ऊर्ध्वरेताः प्रजायित्वा गच्छत्यक्षरसात्मताम् ।।"}, {"c": "12.61", "n": "6", "i": 52209, "v": "एतान्येव निमित्तानि मुनीनामूर्ध्वरेतसाम् । कर्तव्यानीह विप्रेण राजन्नादौ विपश्चिता ।।"}, {"c": "12.61", "n": "7", "i": 52210, "v": "चरितब्रह्मचर्यस्य ब्राह्मणस्य विशां पते । भैक्षचर्यास्वधीकारः प्रशस्त इह मोक्षिणः ।।"}, {"c": "12.61", "n": "8", "i": 52211, "v": "यत्रास्तमितशायी स्यान्निरग्निरनिकेतनः । यथोपलब्धजीवी स्यान्मुनिर्दान्तो जितेन्द्रियः ।।"}, {"c": "12.61", "n": "9", "i": 52212, "v": "निराशीः स्यात्सर्वसमो निर्भोगो निर्विकारवान् । विप्रः क्षेमाश्रमं प्राप्तो गच्छत्यक्षरसात्मताम् ।।"}, {"c": "12.61", "n": "10", "i": 52213, "v": "अधीत्य वेदान्कृतसर्वकृत्यः; संतानमुत्पाद्य सुखानि भुक्त्वा । समाहितः प्रचरेद्दुश्चरं तं; गार्हस्थ्यधर्मं मुनिधर्मदृष्टम् ।।"}, {"c": "12.61", "n": "11", "i": 52214, "v": "स्वदारतुष्ट ऋतुकालगामी; नियोगसेवी नशठो नजिह्मः । मिताशनो देवपरः कृतज्ञः; सत्यो मृदुश्चानृशंसः क्षमावान् ।।"}, {"c": "12.61", "n": "12", "i": 52215, "v": "दान्तो विधेयो हव्यकव्येऽप्रमत्तो; अन्नस्य दाता सततं द्विजेभ्यः । अमत्सरी सर्वलिङ्गिप्रदाता; वैताननित्यश्च गृहाश्रमी स्यात् ।।"}, {"c": "12.61", "n": "13", "i": 52216, "v": "अथात्र नारायणगीतमाहु;र्महर्षयस्तात महानुभावाः । महार्थमत्यर्थतपःप्रयुक्तं; तदुच्यमानं हि मया निबोध ।।"}, {"c": "12.61", "n": "14", "i": 52217, "v": "सत्यार्जवं चातिथिपूजनं च; धर्मस्तथार्थश्च रतिश्च दारे । निषेवितव्यानि सुखानि लोके; ह्यस्मिन्परे चैव मतं ममैतत् ।।"}, {"c": "12.61", "n": "15", "i": 52218, "v": "भरणं पुत्रदाराणां वेदानां पारणं तथा । सतां तमाश्रमं श्रेष्ठं वदन्ति परमर्षयः ।।"}, {"c": "12.61", "n": "16", "i": 52219, "v": "एवं हि यो ब्राह्मणो यज्ञशीलो; गार्हस्थ्यमध्यावसते यथावत् । गृहस्थवृत्तिं प्रविशोध्य सम्य;क्स्वर्गे विशुद्धं फलमाप्नुते सः ।।"}, {"c": "12.61", "n": "17", "i": 52220, "v": "तस्य देहपरित्यागादिष्टाः कामाक्षया मताः । आनन्त्यायोपतिष्ठन्ति सर्वतोक्षिशिरोमुखाः ।।"}, {"c": "12.61", "n": "18", "i": 52221, "v": "खादन्नेको जपन्नेकः सर्पन्नेको युधिष्ठिर । एकस्मिन्नेव आचार्ये शुश्रूषुर्मलपङ्कवान् ।।"}, {"c": "12.61", "n": "19", "i": 52222, "v": "ब्रह्मचारी व्रती नित्यं नित्यं दीक्षापरो वशी । अविचार्य तथा वेदं कृत्यं कुर्वन्वसेत्सदा ।।"}, {"c": "12.61", "n": "20", "i": 52223, "v": "शुश्रूषां सततं कुर्वन्गुरोः संप्रणमेत च । षट्कर्मस्वनिवृत्तश्च नप्रवृत्तश्च सर्वशः ।।"}, {"c": "12.61", "n": "21", "i": 52224, "v": "न चरत्यधिकारेण सेवितं द्विषतो न च । एषोऽऽश्रमपदस्तात ब्रह्मचारिण इष्यते ।।"}, {"c": "12.62", "t": "युधिष्ठिर उवाच ।"}, {"c": "12.62", "n": "1", "i": 52225, "v": "शिवान्सुखान्महोदर्कानहिंस्राँल्लोकसंमतान् । ब्रूहि धर्मान्सुखोपायान्मद्विधानां सुखावहान् ।।"}, {"c": "12.62", "t": "भीष्म उवाच ।"}, {"c": "12.62", "n": "2", "i": 52226, "v": "ब्राह्मणस्येह चत्वार आश्रमा विहिताः प्रभो । वर्णास्ताननुवर्तन्ते त्रयो भरतसत्तम ।।"}, {"c": "12.62", "n": "3", "i": 52227, "v": "उक्तानि कर्माणि बहूनि राज;न्स्वर्ग्याणि राजन्यपरायणानि । नेमानि दृष्टान्तविधौ स्मृतानि; क्षात्रे हि सर्वं विहितं यथावत् ।।"}, {"c": "12.62", "n": "4", "i": 52228, "v": "क्षात्राणि वैश्यानि च सेवमानः; शौद्राणि कर्माणि च ब्राह्मणः सन् । अस्मिँल्लोके निन्दितो मन्दचेताः; परे च लोके निरयं प्रयाति ।।"}, {"c": "12.62", "n": "5", "i": 52229, "v": "या संज्ञा विहिता लोके दासे शुनि वृके पशौ । विकर्मणि स्थिते विप्रे तां संज्ञां कुरु पाण्डव ।।"}, {"c": "12.62", "n": "6", "i": 52230, "v": "षट्कर्मसंप्रवृत्तस्य आश्रमेषु चतुर्ष्वपि । सर्वधर्मोपपन्नस्य संभूतस्य कृतात्मनः ।।"}, {"c": "12.62", "n": "7", "i": 52231, "v": "ब्राह्मणस्य विशुद्धस्य तपस्यभिरतस्य च । निराशिषो वदान्यस्य लोका ह्यक्षरसंज्ञिताः ।।"}, {"c": "12.62", "n": "8", "i": 52232, "v": "यो यस्मिन्कुरुते कर्म यादृशं येन यत्र च । तादृशं तादृशेनैव स गुणं प्रतिपद्यते ।।"}, {"c": "12.62", "n": "9", "i": 52233, "v": "वृद्ध्या कृषिवणिक्त्वेन जीवसंजीवनेन च । वेत्तुमर्हसि राजेन्द्र स्वाध्यायगणितं महत् ।।"}, {"c": "12.62", "n": "10", "i": 52234, "v": "कालसंचोदितः कालः कालपर्यायनिश्चितः । उत्तमाधममध्यानि कर्माणि कुरुतेऽवशः ।।"}, {"c": "12.62", "n": "11", "i": 52235, "v": "अन्तवन्ति प्रदानानि पुरा श्रेयस्कराणि च । स्वकर्मनिरतो लोको ह्यक्षरः सर्वतोमुखः ।।"}, {"c": "12.63", "t": "भीष्म उवाच ।"}, {"c": "12.63", "n": "1", "i": 52236, "v": "ज्याकर्षणं शत्रुनिबर्हणं च; कृषिर्वणिज्या पशुपालनं च । शुश्रूषणं चापि तथार्थहेतो;रकार्यमेतत्परमं द्विजस्य ।।"}, {"c": "12.63", "n": "2", "i": 52237, "v": "सेव्यं तु ब्रह्मषट्कर्म गृहस्थेन मनीषिणा । कृतकृत्यस्य चारण्ये वासो विप्रस्य शस्यते ।।"}, {"c": "12.63", "n": "3", "i": 52238, "v": "राजप्रैष्यं कृषिधनं जीवनं च वणिज्यया । कौटिल्यं कौलटेयं च कुसीदं च विवर्जयेत् ।।"}, {"c": "12.63", "n": "4", "i": 52239, "v": "शूद्रो राजन्भवति ब्रह्मबन्धु;र्दुश्चारित्र्यो यश्च धर्मादपेतः । वृषलीपतिः पिशुनो नर्तकश्च; ग्रामप्रैष्यो यश्च भवेद्विकर्मा ।।"}, {"c": "12.63", "n": "5", "i": 52240, "v": "जपन्वेदानजपंश्चापि राज;न्समः शूद्रैर्दासवच्चापि भोज्यः । एते सर्वे शूद्रसमा भवन्ति; राजन्नेतान्वर्जयेद्देवकृत्ये ।।"}, {"c": "12.63", "n": "6", "i": 52241, "v": "निर्मर्यादे चाशने क्रूरवृत्तौ; हिंसात्मके त्यक्तधर्मस्ववृत्ते । हव्यं कव्यं यानि चान्यानि राज;न्देयान्यदेयानि भवन्ति तस्मिन् ।।"}, {"c": "12.63", "n": "7", "i": 52242, "v": "तस्माद्धर्मो विहितो ब्राह्मणस्य; दमः शौचं चार्जवं चापि राजन् । तथा विप्रस्याश्रमाः सर्व एव; पुरा राजन्ब्रह्मणा वै निसृष्टाः ।।"}, {"c": "12.63", "n": "8", "i": 52243, "v": "यः स्याद्दान्तः सोमप आर्यशीलः; सानुक्रोशः सर्वसहो निराशीः । ऋजुर्मृदुरनृशंसः क्षमावा;न्स वै विप्रो नेतरः पापकर्मा ।।"}, {"c": "12.63", "n": "9", "i": 52244, "v": "शूद्रं वैश्यं राजपुत्रं च राजँ;ल्लोकाः सर्वे संश्रिता धर्मकामाः । तस्माद्वर्णाञ्जातिधर्मेषु सक्ता;न्मत्वा विष्णुर्नेच्छति पाण्डुपुत्र ।।"}, {"c": "12.63", "n": "10", "i": 52245, "v": "लोके चेदं सर्वलोकस्य न स्या;च्चातुर्वर्ण्यं वेदवादाश्च न स्युः । सर्वाश्चेज्याः सर्वलोकक्रियाश्च; सद्यः सर्वे चाश्रमस्था न वै स्युः ।।"}, {"c": "12.63", "n": "11", "i": 52246, "v": "यश्च त्रयाणां वर्णानामिच्छेदाश्रमसेवनम् । कर्तुमाश्रमदृष्टांश्च धर्मांस्ताञ्शृणु पाण्डव ।।"}, {"c": "12.63", "n": "12", "i": 52247, "v": "शुश्रूषाकृतकृत्यस्य कृतसंतानकर्मणः । अभ्यनुज्ञाप्य राजानं शूद्रस्य जगतीपते ।।"}, {"c": "12.63", "n": "13", "i": 52248, "v": "अल्पान्तरगतस्यापि दशधर्मगतस्य वा । आश्रमा विहिताः सर्वे वर्जयित्वा निराशिषम् ।।"}, {"c": "12.63", "n": "14", "i": 52249, "v": "भैक्षचर्यां न तु प्राहुस्तस्य तद्धर्मचारिणः । तथा वैश्यस्य राजेन्द्र राजपुत्रस्य चैव हि ।।"}, {"c": "12.63", "n": "15", "i": 52250, "v": "कृतकृत्यो वयोतीतो राज्ञः कृतपरिश्रमः । वैश्यो गच्छेदनुज्ञातो नृपेणाश्रममण्डलम् ।।"}, {"c": "12.63", "n": "16", "i": 52251, "v": "वेदानधीत्य धर्मेण राजशास्त्राणि चानघ । संतानादीनि कर्माणि कृत्वा सोमं निषेव्य च ।।"}, {"c": "12.63", "n": "17", "i": 52252, "v": "पालयित्वा प्रजाः सर्वा धर्मेण वदतां वर । राजसूयाश्वमेधादीन्मखानन्यांस्तथैव च ।।"}, {"c": "12.63", "n": "18", "i": 52253, "v": "समानीय यथापाठं विप्रेभ्यो दत्तदक्षिणः । संग्रामे विजयं प्राप्य तथाल्पं यदि वा बहु ।।"}, {"c": "12.63", "n": "19", "i": 52254, "v": "स्थापयित्वा प्रजापालं पुत्रं राज्ये च पाण्डव । अन्यगोत्रं प्रशस्तं वा क्षत्रियं क्षत्रियर्षभ ।।"}, {"c": "12.63", "n": "20", "i": 52255, "v": "अर्चयित्वा पितॄन्सम्यक्पितृयज्ञैर्यथाविधि । देवान्यज्ञैरृषीन्वेदैरर्चित्वा चैव यत्नतः ।।"}, {"c": "12.63", "n": "21", "i": 52256, "v": "अन्तकाले च संप्राप्ते य इच्छेदाश्रमान्तरम् । आनुपूर्व्याश्रमान्राजन्गत्वा सिद्धिमवाप्नुयात् ।।"}, {"c": "12.63", "n": "22", "i": 52257, "v": "राजर्षित्वेन राजेन्द्र भैक्षचर्याध्वसेवया । अपेतगृहधर्मोऽपि चरेज्जीवितकाम्यया ।।"}, {"c": "12.63", "n": "23", "i": 52258, "v": "न चैतन्नैष्ठिकं कर्म त्रयाणां भरतर्षभ । चतुर्णां राजशार्दूल प्राहुराश्रमवासिनाम् ।।"}, {"c": "12.63", "n": "24", "i": 52259, "v": "बह्वायत्तं क्षत्रियैर्मानवानां; लोकश्रेष्ठं धर्ममासेवमानैः । सर्वे धर्माः सोपधर्मास्त्रयाणां; राज्ञो धर्मादिति वेदाच्छृणोमि ।।"}, {"c": "12.63", "n": "25", "i": 52260, "v": "यथा राजन्हस्तिपदे पदानि; संलीयन्ते सर्वसत्त्वोद्भवानि । एवं धर्मान्राजधर्मेषु सर्वा;न्सर्वावस्थं संप्रलीनान्निबोध ।।"}, {"c": "12.63", "n": "26", "i": 52261, "v": "अल्पाश्रयानल्पफलान्वदन्ति; धर्मानन्यान्धर्मविदो मनुष्याः । महाश्रयं बहुकल्याणरूपं; क्षात्रं धर्मं नेतरं प्राहुरार्याः ।।"}, {"c": "12.63", "n": "27", "i": 52262, "v": "सर्वे धर्मा राजधर्मप्रधानाः; सर्वे धर्माः पाल्यमाना भवन्ति । सर्वत्यागो राजधर्मेषु राजं;स्त्यागे चाहुर्धर्ममग्र्यं पुराणम् ।।"}, {"c": "12.63", "n": "28", "i": 52263, "v": "मज्जेत्त्रयी दण्डनीतौ हतायां; सर्वे धर्मा न भवेयुर्विरुद्धाः । सर्वे धर्माश्चाश्रमाणां गताः स्युः; क्षात्रे त्यक्ते राजधर्मे पुराणे ।।"}, {"c": "12.63", "n": "29", "i": 52264, "v": "सर्वे त्यागा राजधर्मेषु दृष्टाः; सर्वा दीक्षा राजधर्मेषु चोक्ताः । सर्वे योगा राजधर्मेषु चोक्ताः; सर्वे लोका राजधर्मान्प्रविष्टाः ।।"}, {"c": "12.63", "n": "30", "i": 52265, "v": "यथा जीवाः प्रकृतौ वध्यमाना; धर्माश्रितानामुपपीडनाय । एवं धर्मा राजधर्मैर्वियुक्ताः; सर्वावस्थं नाद्रियन्ते स्वधर्मम् ।।"}, {"c": "12.64", "t": "भीष्म उवाच ।"}, {"c": "12.64", "n": "1", "i": 52266, "v": "चातुराश्रम्यधर्माश्च जातिधर्माश्च पाण्डव । लोकपालोत्तराश्चैव क्षात्रे धर्मे व्यवस्थिताः ।।"}, {"c": "12.64", "n": "2", "i": 52267, "v": "सर्वाण्येतानि धर्माणि क्षात्रे भरतसत्तम । निराशिषो जीवलोके क्षात्रे धर्मे व्यवस्थिताः ।।"}, {"c": "12.64", "n": "3", "i": 52268, "v": "अप्रत्यक्षं बहुद्वारं धर्ममाश्रमवासिनाम् । प्ररूपयन्ति तद्भावमागमैरेव शाश्वतम् ।।"}, {"c": "12.64", "n": "4", "i": 52269, "v": "अपरे वचनैः पुण्यैर्वादिनो लोकनिश्चयम् । अनिश्चयज्ञा धर्माणामदृष्टान्ते परे रताः ।।"}, {"c": "12.64", "n": "5", "i": 52270, "v": "प्रत्यक्षसुखभूयिष्ठमात्मसाक्षिकमच्छलम् । सर्वलोकहितं धर्मं क्षत्रियेषु प्रतिष्ठितम् ।।"}, {"c": "12.64", "n": "6", "i": 52271, "v": "धर्माश्रमव्यवसिनां ब्राह्मणानां युधिष्ठिर । यथा त्रयाणां वर्णानां संख्यातोपश्रुतिः पुरा । राजधर्मेष्वनुपमा लोक्या सुचरितैरिह ।।"}, {"c": "12.64", "n": "7", "i": 52272, "v": "उदाहृतं ते राजेन्द्र यथा विष्णुं महौजसम् । सर्वभूतेश्वरं देवं प्रभुं नारायणं पुरा । जग्मुः सुबहवः शूरा राजानो दण्डनीतये ।।"}, {"c": "12.64", "n": "8", "i": 52273, "v": "एकैकमात्मनः कर्म तुलयित्वाश्रमे पुरा । राजानः पर्युपातिष्ठन्दृष्टान्तवचने स्थिताः ।।"}, {"c": "12.64", "n": "9", "i": 52274, "v": "साध्या देवा वसवश्चाश्विनौ च; रुद्राश्च विश्वे मरुतां गणाश्च । सृष्टाः पुरा आदिदेवेन देवा; क्षात्रे धर्मे वर्तयन्ते च सिद्धाः ।।"}, {"c": "12.64", "n": "10", "i": 52275, "v": "अत्र ते वर्तयिष्यामि धर्ममर्थविनिश्चयम् । निर्मर्यादे वर्तमाने दानवैकायने कृते । बभूव राजा राजेन्द्र मान्धाता नाम वीर्यवान् ।।"}, {"c": "12.64", "n": "11", "i": 52276, "v": "पुरा वसुमतीपालो यज्ञं चक्रे दिदृक्षया । अनादिमध्यनिधनं देवं नारायणं प्रति ।।"}, {"c": "12.64", "n": "12", "i": 52277, "v": "स राजा राजशार्दूल मान्धाता परमेष्ठिनः । जग्राह शिरसा पादौ यज्ञे विष्णोर्महात्मनः ।।"}, {"c": "12.64", "n": "13", "i": 52278, "v": "दर्शयामास तं विष्णू रूपमास्थाय वासवम् । स पार्थिवैर्वृतः सद्भिरर्चयामास तं प्रभुम् ।।"}, {"c": "12.64", "n": "14", "i": 52279, "v": "तस्य पार्थिवसंघस्य तस्य चैव महात्मनः । संवादोऽयं महानासीद्विष्णुं प्रति महाद्युते ।।"}, {"c": "12.64", "t": "इन्द्र उवाच ।"}, {"c": "12.64", "n": "15", "i": 52280, "v": "किमिष्यते धर्मभृतां वरिष्ठ; यद्द्रष्टुकामोऽसि तमप्रमेयम् । अनन्तमायामितसत्त्ववीर्यं; नारायणं ह्यादिदेवं पुराणम् ।।"}, {"c": "12.64", "n": "16", "i": 52281, "v": "नासौ देवो विश्वरूपो मयापि; शक्यो द्रष्टुं ब्रह्मणा वापि साक्षात् । येऽन्ये कामास्तव राजन्हृदिस्था; दास्यामि तांस्त्वं हि मर्त्येषु राजा ।।"}, {"c": "12.64", "n": "17", "i": 52282, "v": "सत्ये स्थितो धर्मपरो जितेन्द्रियः; शूरो दृढं प्रीतिरतः सुराणाम् । बुद्ध्या भक्त्या चोत्तमश्रद्धया च; ततस्तेऽहं दद्मि वरं यथेष्टम् ।।"}, {"c": "12.64", "t": "मान्धातोवाच ।"}, {"c": "12.64", "n": "18", "i": 52283, "v": "असंशयं भगवन्नादिदेवं; द्रक्ष्याम्यहं शिरसाहं प्रसाद्य । त्यक्त्वा भोगान्धर्मकामो ह्यरण्य;मिच्छे गन्तुं सत्पथं लोकजुष्टम् ।।"}, {"c": "12.64", "n": "19", "i": 52284, "v": "क्षात्राद्धर्माद्विपुलादप्रमेया;ल्लोकाः प्राप्ताः स्थापितं स्वं यशश्च । धर्मो योऽसावादिदेवात्प्रवृत्तो; लोकज्येष्ठस्तं न जानामि कर्तुम् ।।"}, {"c": "12.64", "t": "इन्द्र उवाच ।"}, {"c": "12.64", "n": "20", "i": 52285, "v": "असैनिकोऽधर्मपरश्चरेथाः; परां गतिं लप्स्यसे चाप्रमत्तः । क्षात्रो धर्मो ह्यादिदेवात्प्रवृत्तः; पश्चादन्ये शेषभूताश्च धर्माः ।।"}, {"c": "12.64", "n": "21", "i": 52286, "v": "शेषाः सृष्टा ह्यन्तवन्तो ह्यनन्ताः; सुप्रस्थानाः क्षत्रधर्माविशिष्टाः । अस्मिन्धर्मे सर्वधर्माः प्रविष्टा;स्तस्माद्धर्मं श्रेष्ठमिमं वदन्ति ।।"}, {"c": "12.64", "n": "22", "i": 52287, "v": "कर्मणा वै पुरा देवा ऋषयश्चामितौजसः । त्राताः सर्वे प्रमथ्यारीन्क्षत्रधर्मेण विष्णुना ।।"}, {"c": "12.64", "n": "23", "i": 52288, "v": "यदि ह्यसौ भगवान्नाहनिष्य;द्रिपून्सर्वान्वसुमानप्रमेयः । न ब्राह्मणा न च लोकादिकर्ता; न सद्धर्मा नादिधर्मा भवेयुः ।।"}, {"c": "12.64", "n": "24", "i": 52289, "v": "इमामुर्वीं न जयेद्विक्रमेण; देवश्रेष्ठोऽसौ पुरा चेदमेयः । चातुर्वर्ण्यं चातुराश्रम्यधर्माः; सर्वे न स्युर्ब्रह्मणो वै विनाशात् ।।"}, {"c": "12.64", "n": "25", "i": 52290, "v": "दृष्टा धर्माः शतधा शाश्वतेन; क्षात्रेण धर्मेण पुनः प्रवृत्ताः । युगे युगे ह्यादिधर्माः प्रवृत्ता; लोकज्येष्ठं क्षत्रधर्मं वदन्ति ।।"}, {"c": "12.64", "n": "26", "i": 52291, "v": "आत्मत्यागः सर्वभूतानुकम्पा; लोकज्ञानं मोक्षणं पालनं च । विषण्णानां मोक्षणं पीडितानां; क्षात्रे धर्मे विद्यते पार्थिवानाम् ।।"}, {"c": "12.64", "n": "27", "i": 52292, "v": "निर्मर्यादाः काममन्युप्रवृत्ता; भीता राज्ञो नाधिगच्छन्ति पापम् । शिष्टाश्चान्ये सर्वधर्मोपपन्नाः; साध्वाचाराः साधु धर्मं चरन्ति ।।"}, {"c": "12.64", "n": "28", "i": 52293, "v": "पुत्रवत्परिपाल्यानि लिङ्गधर्मेण पार्थिवैः । लोके भूतानि सर्वाणि विचरन्ति न संशयः ।।"}, {"c": "12.64", "n": "29", "i": 52294, "v": "सर्वधर्मपरं क्षत्रं लोकज्येष्ठं सनातनम् । शश्वदक्षरपर्यन्तमक्षरं सर्वतोमुखम् ।।"}, {"c": "12.65", "t": "इन्द्र उवाच ।"}, {"c": "12.65", "n": "1", "i": 52295, "v": "एवंवीर्यः सर्वधर्मोपपन्नः; क्षात्रः श्रेष्ठः सर्वधर्मेषु धर्मः । पाल्यो युष्माभिर्लोकसिंहैरुदारै;र्विपर्यये स्यादभावः प्रजानाम् ।।"}, {"c": "12.65", "n": "2", "i": 52296, "v": "भुवः संस्कारं राजसंस्कारयोग;मभैक्षचर्यां पालनं च प्रजानाम् । विद्याद्राजा सर्वभूतानुकम्पां; देहत्यागं चाहवे धर्ममग्र्यम् ।।"}, {"c": "12.65", "n": "3", "i": 52297, "v": "त्यागं श्रेष्ठं मुनयो वै वदन्ति; सर्वश्रेष्ठो यः शरीरं त्यजेत । नित्यं त्यक्तं राजधर्मेषु सर्वं; प्रत्यक्षं ते भूमिपालाः सदैते ।।"}, {"c": "12.65", "n": "4", "i": 52298, "v": "बहुश्रुत्या गुरुशुश्रूषया वा; परस्य वा संहननाद्वदन्ति । नित्यं धर्मं क्षत्रियो ब्रह्मचारी; चरेदेको ह्याश्रमं धर्मकामः ।।"}, {"c": "12.65", "n": "5", "i": 52299, "v": "सामान्यार्थे व्यवहारे प्रवृत्ते; प्रियाप्रिये वर्जयन्नेव यत्नात् । चातुर्वर्ण्यस्थापनात्पालनाच्च; तैस्तैर्योगैर्नियमैरौरसैश्च ।।"}, {"c": "12.65", "n": "6", "i": 52300, "v": "सर्वोद्योगैराश्रमं धर्ममाहुः; क्षात्रं ज्येष्ठं सर्वधर्मोपपन्नम् । स्वं स्वं धर्मं ये न चरन्ति वर्णा;स्तांस्तान्धर्मानयथावद्वदन्ति ।।"}, {"c": "12.65", "n": "7", "i": 52301, "v": "निर्मर्यादे नित्यमर्थे विनष्टा;नाहुस्तान्वै पशुभूतान्मनुष्यान् । यथा नीतिं गमयत्यर्थलोभा;च्छ्रेयांस्तस्मादाश्रमः क्षत्रधर्मः ।।"}, {"c": "12.65", "n": "8", "i": 52302, "v": "त्रैविद्यानां या गतिर्ब्राह्मणानां; यश्चैवोक्तोऽथाश्रमो ब्राह्मणानाम् । एतत्कर्म ब्राह्मणस्याहुरग्र्य;मन्यत्कुर्वञ्शूद्रवच्छस्त्रवध्यः ।।"}, {"c": "12.65", "n": "9", "i": 52303, "v": "चातुराश्रम्यधर्माश्च वेदधर्माश्च पार्थिव । ब्राह्मणेनानुगन्तव्या नान्यो विद्यात्कथंचन ।।"}, {"c": "12.65", "n": "10", "i": 52304, "v": "अन्यथा वर्तमानस्य न सा वृत्तिः प्रकल्प्यते । कर्मणा व्यज्यते धर्मो यथैव श्वा तथैव सः ।।"}, {"c": "12.65", "n": "11", "i": 52305, "v": "यो विकर्मस्थितो विप्रो न स सन्मानमर्हति । कर्मस्वनुपयुञ्जानमविश्वास्यं हि तं विदुः ।।"}, {"c": "12.65", "n": "12", "i": 52306, "v": "एते धर्माः सर्ववर्णाश्च वीरै;रुत्क्रष्टव्याः क्षत्रियैरेष धर्मः । तस्माज्ज्येष्ठा राजधर्मा न चान्ये; वीर्यज्येष्ठा वीरधर्मा मता मे ।।"}, {"c": "12.65", "t": "मान्धातोवाच ।"}, {"c": "12.65", "n": "13", "i": 52307, "v": "यवनाः किराता गान्धाराश्चीनाः शबरबर्बराः । शकास्तुषाराः कह्वाश्च पह्लवाश्चान्ध्रमद्रकाः ।।"}, {"c": "12.65", "n": "14", "i": 52308, "v": "ओड्राः पुलिन्दा रमठाः काचा म्लेच्छाश्च सर्वशः । ब्रह्मक्षत्रप्रसूताश्च वैश्याः शूद्राश्च मानवाः ।।"}, {"c": "12.65", "n": "15", "i": 52309, "v": "कथं धर्मं चरेयुस्ते सर्वे विषयवासिनः । मद्विधैश्च कथं स्थाप्याः सर्वे ते दस्युजीविनः ।।"}, {"c": "12.65", "n": "16", "i": 52310, "v": "एतदिच्छाम्यहं श्रोतुं भगवंस्तद्ब्रवीहि मे । त्वं बन्धुभूतो ह्यस्माकं क्षत्रियाणां सुरेश्वर ।।"}, {"c": "12.65", "t": "इन्द्र उवाच ।"}, {"c": "12.65", "n": "17", "i": 52311, "v": "मातापित्रोर्हि कर्तव्या शुश्रूषा सर्वदस्युभिः । आचार्यगुरुशुश्रूषा तथैवाश्रमवासिनाम् ।।"}, {"c": "12.65", "n": "18", "i": 52312, "v": "भूमिपालानां च शुश्रूषा कर्तव्या सर्वदस्युभिः । वेदधर्मक्रियाश्चैव तेषां धर्मो विधीयते ।।"}, {"c": "12.65", "n": "19", "i": 52313, "v": "पितृयज्ञास्तथा कूपाः प्रपाश्च शयनानि च । दानानि च यथाकालं द्विजेषु दद्युरेव ते ।।"}, {"c": "12.65", "n": "20", "i": 52314, "v": "अहिंसा सत्यमक्रोधो वृत्तिदायानुपालनम् । भरणं पुत्रदाराणां शौचमद्रोह एव च ।।"}, {"c": "12.65", "n": "21", "i": 52315, "v": "दक्षिणा सर्वयज्ञानां दातव्या भूतिमिच्छता । पाकयज्ञा महार्हाश्च कर्तव्याः सर्वदस्युभिः ।।"}, {"c": "12.65", "n": "22", "i": 52316, "v": "एतान्येवंप्रकाराणि विहितानि पुरानघ । सर्वलोकस्य कर्माणि कर्तव्यानीह पार्थिव ।।"}, {"c": "12.65", "t": "मान्धातोवाच ।"}, {"c": "12.65", "n": "23", "i": 52317, "v": "दृश्यन्ते मानवा लोके सर्ववर्णेषु दस्यवः । लिङ्गान्तरे वर्तमाना आश्रमेषु चतुर्ष्वपि ।।"}, {"c": "12.65", "t": "इन्द्र उवाच ।"}, {"c": "12.65", "n": "24", "i": 52318, "v": "विनष्टायां दण्डनीतौ राजधर्मे निराकृते । संप्रमुह्यन्ति भूतानि राजदौरात्म्यतो नृप ।।"}, {"c": "12.65", "n": "25", "i": 52319, "v": "असंख्याता भविष्यन्ति भिक्षवो लिङ्गिनस्तथा । आश्रमाणां विकल्पाश्च निवृत्तेऽस्मिन्कृते युगे ।।"}, {"c": "12.65", "n": "26", "i": 52320, "v": "अशृण्वानाः पुराणानां धर्माणां प्रवरा गतीः । उत्पथं प्रतिपत्स्यन्ते काममन्युसमीरिताः ।।"}, {"c": "12.65", "n": "27", "i": 52321, "v": "यदा निवर्त्यते पापो दण्डनीत्या महात्मभिः । तदा धर्मो न चलते सद्भूतः शाश्वतः परः ।।"}, {"c": "12.65", "n": "28", "i": 52322, "v": "परलोकगुरुं चैव राजानं योऽवमन्यते । न तस्य दत्तं न हुतं न श्राद्धं फलति क्वचित् ।।"}, {"c": "12.65", "n": "29", "i": 52323, "v": "मानुषाणामधिपतिं देवभूतं सनातनम् । देवाश्च बहु मन्यन्ते धर्मकामं नरेश्वरम् ।।"}, {"c": "12.65", "n": "30", "i": 52324, "v": "प्रजापतिर्हि भगवान्यः सर्वमसृजज्जगत् । स प्रवृत्तिनिवृत्त्यर्थं धर्माणां क्षत्रमिच्छति ।।"}, {"c": "12.65", "n": "31", "i": 52325, "v": "प्रवृत्तस्य हि धर्मस्य बुद्ध्या यः स्मरते गतिम् । स मे मान्यश्च पूज्यश्च तत्र क्षत्रं प्रतिष्ठितम् ।।"}, {"c": "12.65", "t": "भीष्म उवाच ।"}, {"c": "12.65", "n": "32", "i": 52326, "v": "एवमुक्त्वा स भगवान्मरुद्गणवृतः प्रभुः । जगाम भवनं विष्णुरक्षरं परमं पदम् ।।"}, {"c": "12.65", "n": "33", "i": 52327, "v": "एवं प्रवर्तिते धर्मे पुरा सुचरितेऽनघ । कः क्षत्रमवमन्येत चेतनावान्बहुश्रुतः ।।"}, {"c": "12.65", "n": "34", "i": 52328, "v": "अन्यायेन प्रवृत्तानि निवृत्तानि तथैव च । अन्तरा विलयं यान्ति यथा पथि विचक्षुषः ।।"}, {"c": "12.65", "n": "35", "i": 52329, "v": "आदौ प्रवर्तिते चक्रे तथैवादिपरायणे । वर्तस्व पुरुषव्याघ्र संविजानामि तेऽनघ ।।"}, {"c": "12.66", "t": "युधिष्ठिर उवाच ।"}, {"c": "12.66", "n": "1", "i": 52330, "v": "श्रुता मे कथिताः पूर्वैश्चत्वारो मानवाश्रमाः । व्याख्यानमेषामाचक्ष्व पृच्छतो मे पितामह ।।"}, {"c": "12.66", "t": "भीष्म उवाच ।"}, {"c": "12.66", "n": "2", "i": 52331, "v": "विदिताः सर्व एवेह धर्मास्तव युधिष्ठिर । यथा मम महाबाहो विदिताः साधुसंमताः ।।"}, {"c": "12.66", "n": "3", "i": 52332, "v": "यत्तु लिङ्गान्तरगतं पृच्छसे मां युधिष्ठिर । धर्मं धर्मभृतां श्रेष्ठ तन्निबोध नराधिप ।।"}, {"c": "12.66", "n": "4", "i": 52333, "v": "सर्वाण्येतानि कौन्तेय विद्यन्ते मनुजर्षभ । साध्वाचारप्रवृत्तानां चातुराश्रम्यकर्मणाम् ।।"}, {"c": "12.66", "n": "5", "i": 52334, "v": "अकामद्वेषयुक्तस्य दण्डनीत्या युधिष्ठिर । समेक्षिणश्च भूतेषु भैक्षाश्रमपदं भवेत् ।।"}, {"c": "12.66", "n": "6", "i": 52335, "v": "वेत्त्यादानविसर्गं यो निग्रहानुग्रहौ तथा । यथोक्तवृत्तेर्वीरस्य क्षेमाश्रमपदं भवेत् ।।"}, {"c": "12.66", "n": "7", "i": 52336, "v": "ज्ञातिसंबन्धिमित्राणि व्यापन्नानि युधिष्ठिर । समभ्युद्धरमाणस्य दीक्षाश्रमपदं भवेत् ।।"}, {"c": "12.66", "n": "8", "i": 52337, "v": "आह्निकं भूतयज्ञांश्च पितृयज्ञांश्च मानुषान् । कुर्वतः पार्थ विपुलान्वन्याश्रमपदं भवेत् ।।"}, {"c": "12.66", "n": "9", "i": 52338, "v": "पालनात्सर्वभूतानां स्वराष्ट्रपरिपालनात् । दीक्षा बहुविधा राज्ञो वन्याश्रमपदं भवेत् ।।"}, {"c": "12.66", "n": "10", "i": 52339, "v": "वेदाध्ययननित्यत्वं क्षमाथाचार्यपूजनम् । तथोपाध्यायशुश्रूषा ब्रह्माश्रमपदं भवेत् ।।"}, {"c": "12.66", "n": "11", "i": 52340, "v": "अजिह्ममशठं मार्गं सेवमानस्य भारत । सर्वदा सर्वभूतेषु ब्रह्माश्रमपदं भवेत् ।।"}, {"c": "12.66", "n": "12", "i": 52341, "v": "वानप्रस्थेषु विप्रेषु त्रैविद्येषु च भारत । प्रयच्छतोऽर्थान्विपुलान्वन्याश्रमपदं भवेत् ।।"}, {"c": "12.66", "n": "13", "i": 52342, "v": "सर्वभूतेष्वनुक्रोशं कुर्वतस्तस्य भारत । आनृशंस्यप्रवृत्तस्य सर्वावस्थं पदं भवेत् ।।"}, {"c": "12.66", "n": "14", "i": 52343, "v": "बालवृद्धेषु कौरव्य सर्वावस्थं युधिष्ठिर । अनुक्रोशं विदधतः सर्वावस्थं पदं भवेत् ।।"}, {"c": "12.66", "n": "15", "i": 52344, "v": "बलात्कृतेषु भूतेषु परित्राणं कुरूद्वह । शरणागतेषु कौरव्य कुर्वन्गार्हस्थ्यमावसेत् ।।"}, {"c": "12.66", "n": "16", "i": 52345, "v": "चराचराणां भूतानां रक्षामपि च सर्वशः । यथार्हपूजां च सदा कुर्वन्गार्हस्थ्यमावसेत् ।।"}, {"c": "12.66", "n": "17", "i": 52346, "v": "ज्येष्ठानुज्येष्ठपत्नीनां भ्रातॄणां पुत्रनप्तृणाम् । निग्रहानुग्रहौ पार्थ गार्हस्थ्यमिति तत्तपः ।।"}, {"c": "12.66", "n": "18", "i": 52347, "v": "साधूनामर्चनीयानां प्रजासु विदितात्मनाम् । पालनं पुरुषव्याघ्र गृहाश्रमपदं भवेत् ।।"}, {"c": "12.66", "n": "19", "i": 52348, "v": "आश्रमस्थानि सर्वाणि यस्तु वेश्मनि भारत । आददीतेह भोज्येन तद्गार्हस्थ्यं युधिष्ठिर ।।"}, {"c": "12.66", "n": "20", "i": 52349, "v": "यः स्थितः पुरुषो धर्मे धात्रा सृष्टे यथार्थवत् । आश्रमाणां स सर्वेषां फलं प्राप्नोत्यनुत्तमम् ।।"}, {"c": "12.66", "n": "21", "i": 52350, "v": "यस्मिन्न नश्यन्ति गुणाः कौन्तेय पुरुषे सदा । आश्रमस्थं तमप्याहुर्नरश्रेष्ठं युधिष्ठिर ।।"}, {"c": "12.66", "n": "22", "i": 52351, "v": "स्थानमानं वयोमानं कुलमानं तथैव च । कुर्वन्वसति सर्वेषु ह्याश्रमेषु युधिष्ठिर ।।"}, {"c": "12.66", "n": "23", "i": 52352, "v": "देशधर्मांश्च कौन्तेय कुलधर्मांस्तथैव च । पालयन्पुरुषव्याघ्र राजा सर्वाश्रमी भवेत् ।।"}, {"c": "12.66", "n": "24", "i": 52353, "v": "काले विभूतिं भूतानामुपहारांस्तथैव च । अर्हयन्पुरुषव्याघ्र साधूनामाश्रमे वसेत् ।।"}, {"c": "12.66", "n": "25", "i": 52354, "v": "दशधर्मगतश्चापि यो धर्मं प्रत्यवेक्षते । सर्वलोकस्य कौन्तेय राजा भवति सोऽऽश्रमी ।।"}, {"c": "12.66", "n": "26", "i": 52355, "v": "ये धर्मकुशला लोके धर्मं कुर्वन्ति साधवः । पालिता यस्य विषये पादोंऽशस्तस्य भूपतेः ।।"}, {"c": "12.66", "n": "27", "i": 52356, "v": "धर्मारामान्धर्मपरान्ये न रक्षन्ति मानवान् । पार्थिवाः पुरुषव्याघ्र तेषां पापं हरन्ति ते ।।"}, {"c": "12.66", "n": "28", "i": 52357, "v": "ये च रक्षासहायाः स्युः पार्थिवानां युधिष्ठिर । ते चैवांशहराः सर्वे धर्मे परकृतेऽनघ ।।"}, {"c": "12.66", "n": "29", "i": 52358, "v": "सर्वाश्रमपदे ह्याहुर्गार्हस्थ्यं दीप्तनिर्णयम् । पावनं पुरुषव्याघ्र यं वयं पर्युपास्महे ।।"}, {"c": "12.66", "n": "30", "i": 52359, "v": "आत्मोपमस्तु भूतेषु यो वै भवति मानवः । न्यस्तदण्डो जितक्रोधः स प्रेत्य लभते सुखम् ।।"}, {"c": "12.66", "n": "31", "i": 52360, "v": "धर्मोत्थिता सत्त्ववीर्या धर्मसेतुवटाकरा । त्यागवाताध्वगा शीघ्रा नौस्त्वा संतारयिष्यति ।।"}, {"c": "12.66", "n": "32", "i": 52361, "v": "यदा निवृत्तः सर्वस्मात्कामो योऽस्य हृदि स्थितः । तदा भवति सत्त्वस्थस्ततो ब्रह्म समश्नुते ।।"}, {"c": "12.66", "n": "33", "i": 52362, "v": "सुप्रसन्नस्तु भावेन योगेन च नराधिप । धर्मं पुरुषशार्दूल प्राप्स्यसे पालने रतः ।।"}, {"c": "12.66", "n": "34", "i": 52363, "v": "वेदाध्ययनशीलानां विप्राणां साधुकर्मणाम् । पालने यत्नमातिष्ठ सर्वलोकस्य चानघ ।।"}, {"c": "12.66", "n": "35", "i": 52364, "v": "वने चरति यो धर्ममाश्रमेषु च भारत । रक्षया तच्छतगुणं धर्मं प्राप्नोति पार्थिवः ।।"}, {"c": "12.66", "n": "36", "i": 52365, "v": "एष ते विविधो धर्मः पाण्डवश्रेष्ठ कीर्तितः । अनुतिष्ठ त्वमेनं वै पूर्वैर्दृष्टं सनातनम् ।।"}, {"c": "12.66", "n": "37", "i": 52366, "v": "चातुराश्रम्यमेकाग्रः चातुर्वर्ण्यं च पाण्डव । धर्मं पुरुषशार्दूल प्राप्स्यसे पालने रतः ।।"}, {"c": "12.67", "t": "युधिष्ठिर उवाच ।"}, {"c": "12.67", "n": "1", "i": 52367, "v": "चातुराश्रम्य उक्तोऽत्र चातुर्वर्ण्यस्तथैव च । राष्ट्रस्य यत्कृत्यतमं तन्मे ब्रूहि पितामह ।।"}, {"c": "12.67", "t": "भीष्म उवाच ।"}, {"c": "12.67", "n": "2", "i": 52368, "v": "राष्ट्रस्यैतत्कृत्यतमं राज्ञ एवाभिषेचनम् । अनिन्द्रमबलं राष्ट्रं दस्यवोऽभिभवन्ति च ।।"}, {"c": "12.67", "n": "3", "i": 52369, "v": "अराजकेषु राष्ट्रेषु धर्मो न व्यवतिष्ठते । परस्परं च खादन्ति सर्वथा धिगराजकम् ।।"}, {"c": "12.67", "n": "4", "i": 52370, "v": "इन्द्रमेनं प्रवृणुते यद्राजानमिति श्रुतिः । यथैवेन्द्रस्तथा राजा संपूज्यो भूतिमिच्छता ।।"}, {"c": "12.67", "n": "5", "i": 52371, "v": "नाराजकेषु राष्ट्रेषु वस्तव्यमिति वैदिकम् । नाराजकेषु राष्ट्रेषु हव्यमग्निर्वहत्यपि ।।"}, {"c": "12.67", "n": "6", "i": 52372, "v": "अथ चेदभिवर्तेत राज्यार्थी बलवत्तरः । अराजकानि राष्ट्राणि हतराजानि वा पुनः ।।"}, {"c": "12.67", "n": "7", "i": 52373, "v": "प्रत्युद्गम्याभिपूज्यः स्यादेतदत्र सुमन्त्रितम् । न हि पापात्पापतरमस्ति किंचिदराजकात् ।।"}, {"c": "12.67", "n": "8", "i": 52374, "v": "स चेत्समनुपश्येत समग्रं कुशलं भवेत् । बलवान्हि प्रकुपितः कुर्यान्निःशेषतामपि ।।"}, {"c": "12.67", "n": "9", "i": 52375, "v": "भूयांसं लभते क्लेशं या गौर्भवति दुर्दुहा । सुदुहा या तु भवति नैव तां क्लेशयन्त्युत ।।"}, {"c": "12.67", "n": "10", "i": 52376, "v": "यदतप्तं प्रणमति न तत्संतापयन्त्युत । यच्च स्वयं नतं दारु न तत्संनामयन्त्यपि ।।"}, {"c": "12.67", "n": "11", "i": 52377, "v": "एतयोपमया धीरः संनमेत बलीयसे । इन्द्राय स प्रणमते नमते यो बलीयसे ।।"}, {"c": "12.67", "n": "12", "i": 52378, "v": "तस्माद्राजैव कर्तव्यः सततं भूतिमिच्छता । न धनार्थो न दारार्थस्तेषां येषामराजकम् ।।"}, {"c": "12.67", "n": "13", "i": 52379, "v": "प्रीयते हि हरन्पापः परवित्तमराजके । यदास्य उद्धरन्त्यन्ये तदा राजानमिच्छति ।।"}, {"c": "12.67", "n": "14", "i": 52380, "v": "पापा अपि तदा क्षेमं न लभन्ते कदाचन । एकस्य हि द्वौ हरतो द्वयोश्च बहवोऽपरे ।।"}, {"c": "12.67", "n": "15", "i": 52381, "v": "अदासः क्रियते दासो ह्रियन्ते च बलात्स्त्रियः । एतस्मात्कारणाद्देवाः प्रजापालान्प्रचक्रिरे ।।"}, {"c": "12.67", "n": "16", "i": 52382, "v": "राजा चेन्न भवेल्लोके पृथिव्यां दण्डधारकः । शूले मत्स्यानिवापक्ष्यन्दुर्बलान्बलवत्तराः ।।"}, {"c": "12.67", "n": "17", "i": 52383, "v": "अराजकाः प्रजाः पूर्वं विनेशुरिति नः श्रुतम् । परस्परं भक्षयन्तो मत्स्या इव जले कृशान् ।।"}, {"c": "12.67", "n": "18", "i": 52384, "v": "ताः समेत्य ततश्चक्रुः समयानिति नः श्रुतम् । वाक्क्रूरो दण्डपुरुषो यश्च स्यात्पारदारिकः । यश्च न स्वमथादद्यात्त्याज्या नस्तादृशा इति ।।"}, {"c": "12.67", "n": "19", "i": 52385, "v": "विश्वासनार्थं वर्णानां सर्वेषामविशेषतः । तास्तथा समयं कृत्वा समये नावतस्थिरे ।।"}, {"c": "12.67", "n": "20", "i": 52386, "v": "सहितास्तास्तदा जग्मुरसुखार्ताः पितामहम् । अनीश्वरा विनश्यामो भगवन्नीश्वरं दिश ।।"}, {"c": "12.67", "n": "21", "i": 52387, "v": "यं पूजयेम संभूय यश्च नः परिपालयेत् । ताभ्यो मनुं व्यादिदेश मनुर्नाभिननन्द ताः ।।"}, {"c": "12.67", "t": "मनुरुवाच ।"}, {"c": "12.67", "n": "22", "i": 52388, "v": "बिभेमि कर्मणः क्रूराद्राज्यं हि भृशदुष्करम् । विशेषतो मनुष्येषु मिथ्यावृत्तिषु नित्यदा ।।"}, {"c": "12.67", "t": "भीष्म उवाच ।"}, {"c": "12.67", "n": "23", "i": 52389, "v": "तमब्रुवन्प्रजा मा भैः कर्मणैनो गमिष्यति । पशूनामधिपञ्चाशद्धिरण्यस्य तथैव च । धान्यस्य दशमं भागं दास्यामः कोशवर्धनम् ।।"}, {"c": "12.67", "n": "24", "i": 52390, "v": "मुख्येन शस्त्रपत्रेण ये मनुष्याः प्रधानतः । भवन्तं तेऽनुयास्यन्ति महेन्द्रमिव देवताः ।।"}, {"c": "12.67", "n": "25", "i": 52391, "v": "स त्वं जातबलो राजन्दुष्प्रधर्षः प्रतापवान् । सुखे धास्यसि नः सर्वान्कुबेर इव नैरृतान् ।।"}, {"c": "12.67", "n": "26", "i": 52392, "v": "यं च धर्मं चरिष्यन्ति प्रजा राज्ञा सुरक्षिताः । चतुर्थं तस्य धर्मस्य त्वत्संस्थं नो भविष्यति ।।"}, {"c": "12.67", "n": "27", "i": 52393, "v": "तेन धर्मेण महता सुखलब्धेन भावितः । पाह्यस्मान्सर्वतो राजन्देवानिव शतक्रतुः ।।"}, {"c": "12.67", "n": "28", "i": 52394, "v": "विजयायाशु निर्याहि प्रतपन्रश्मिमानिव । मानं विधम शत्रूणां धर्मो जयतु नः सदा ।।"}, {"c": "12.67", "n": "29", "i": 52395, "v": "स निर्ययौ महातेजा बलेन महता वृतः । महाभिजनसंपन्नस्तेजसा प्रज्वलन्निव ।।"}, {"c": "12.67", "n": "30", "i": 52396, "v": "तस्य तां महिमां दृष्ट्वा महेन्द्रस्येव देवताः । अपतत्रसिरे सर्वे स्वधर्मे च दधुर्मनः ।।"}, {"c": "12.67", "n": "31", "i": 52397, "v": "ततो महीं परिययौ पर्जन्य इव वृष्टिमान् । शमयन्सर्वतः पापान्स्वकर्मसु च योजयन् ।।"}, {"c": "12.67", "n": "32", "i": 52398, "v": "एवं ये भूतिमिच्छेयुः पृथिव्यां मानवाः क्वचित् । कुर्यू राजानमेवाग्रे प्रजानुग्रहकारणात् ।।"}, {"c": "12.67", "n": "33", "i": 52399, "v": "नमस्येयुश्च तं भक्त्या शिष्या इव गुरुं सदा । देवा इव सहस्राक्षं प्रजा राजानमन्तिके ।।"}, {"c": "12.67", "n": "34", "i": 52400, "v": "सत्कृतं स्वजनेनेह परोऽपि बहु मन्यते । स्वजनेन त्ववज्ञातं परे परिभवन्त्युत ।।"}, {"c": "12.67", "n": "35", "i": 52401, "v": "राज्ञः परैः परिभवः सर्वेषामसुखावहः । तस्माच्छत्रं च पत्रं च वासांस्याभरणानि च ।।"}, {"c": "12.67", "n": "36", "i": 52402, "v": "भोजनान्यथ पानानि राज्ञे दद्युर्गृहाणि च । आसनानि च शय्याश्च सर्वोपकरणानि च ।।"}, {"c": "12.67", "n": "37", "i": 52403, "v": "गुप्तात्मा स्याद्दुराधर्षः स्मितपूर्वाभिभाषिता । आभाषितश्च मधुरं प्रतिभाषेत मानवान् ।।"}, {"c": "12.67", "n": "38", "i": 52404, "v": "कृतज्ञो दृढभक्तिः स्यात्संविभागी जितेन्द्रियः । ईक्षितः प्रतिवीक्षेत मृदु चर्जु च वल्गु च ।।"}, {"c": "12.68", "t": "युधिष्ठिर उवाच ।"}, {"c": "12.68", "n": "1", "i": 52405, "v": "किमाहुर्दैवतं विप्रा राजानं भरतर्षभ । मनुष्याणामधिपतिं तन्मे ब्रूहि पितामह ।।"}, {"c": "12.68", "t": "भीष्म उवाच ।"}, {"c": "12.68", "n": "2", "i": 52406, "v": "अत्राप्युदाहरन्तीममितिहासं पुरातनम् । बृहस्पतिं वसुमना यथा पप्रच्छ भारत ।।"}, {"c": "12.68", "n": "3", "i": 52407, "v": "राजा वसुमना नाम कौसल्यो धीमतां वरः । महर्षिं परिपप्रच्छ कृतप्रज्ञो बृहस्पतिम् ।।"}, {"c": "12.68", "n": "4", "i": 52408, "v": "सर्वं वैनयिकं कृत्वा विनयज्ञो बृहस्पतेः । दक्षिणानन्तरो भूत्वा प्रणम्य विधिपूर्वकम् ।।"}, {"c": "12.68", "n": "5", "i": 52409, "v": "विधिं पप्रच्छ राज्यस्य सर्वभूतहिते रतः । प्रजानां हितमन्विच्छन्धर्ममूलं विशां पते ।।"}, {"c": "12.68", "n": "6", "i": 52410, "v": "केन भूतानि वर्धन्ते क्षयं गच्छन्ति केन च । कमर्चन्तो महाप्राज्ञ सुखमत्यन्तमाप्नुयुः ।।"}, {"c": "12.68", "n": "7", "i": 52411, "v": "इति पृष्टो महाराज्ञा कौसल्येनामितौजसा । राजसत्कारमव्यग्रः शशंसास्मै बृहस्पतिः ।।"}, {"c": "12.68", "n": "8", "i": 52412, "v": "राजमूलो महाराज धर्मो लोकस्य लक्ष्यते । प्रजा राजभयादेव न खादन्ति परस्परम् ।।"}, {"c": "12.68", "n": "9", "i": 52413, "v": "राजा ह्येवाखिलं लोकं समुदीर्णं समुत्सुकम् । प्रसादयति धर्मेण प्रसाद्य च विराजते ।।"}, {"c": "12.68", "n": "10", "i": 52414, "v": "यथा ह्यनुदये राजन्भूतानि शशिसूर्ययोः । अन्धे तमसि मज्जेयुरपश्यन्तः परस्परम् ।।"}, {"c": "12.68", "n": "11", "i": 52415, "v": "यथा ह्यनुदके मत्स्या निराक्रन्दे विहंगमाः । विहरेयुर्यथाकाममभिसृत्य पुनः पुनः ।।"}, {"c": "12.68", "n": "12", "i": 52416, "v": "विमथ्यातिक्रमेरंश्च विषह्यापि परस्परम् । अभावमचिरेणैव गच्छेयुर्नात्र संशयः ।।"}, {"c": "12.68", "n": "13", "i": 52417, "v": "एवमेव विना राज्ञा विनश्येयुरिमाः प्रजाः । अन्धे तमसि मज्जेयुरगोपाः पशवो यथा ।।"}, {"c": "12.68", "n": "14", "i": 52418, "v": "हरेयुर्बलवन्तो हि दुर्बलानां परिग्रहान् । हन्युर्व्यायच्छमानांश्च यदि राजा न पालयेत् ।।"}, {"c": "12.68", "n": "15", "i": 52419, "v": "यानं वस्त्रमलंकारान्रत्नानि विविधानि च । हरेयुः सहसा पापा यदि राजा न पालयेत् ।।"}, {"c": "12.68", "n": "16", "i": 52420, "v": "ममेदमिति लोकेऽस्मिन्न भवेत्संपरिग्रहः । विश्वलोपः प्रवर्तेत यदि राजा न पालयेत् ।।"}, {"c": "12.68", "n": "17", "i": 52421, "v": "मातरं पितरं वृद्धमाचार्यमतिथिं गुरुम् । क्लिश्नीयुरपि हिंस्युर्वा यदि राजा न पालयेत् ।।"}, {"c": "12.68", "n": "18", "i": 52422, "v": "पतेद्बहुविधं शस्त्रं बहुधा धर्मचारिषु । अधर्मः प्रगृहीतः स्याद्यदि राजा न पालयेत् ।।"}, {"c": "12.68", "n": "19", "i": 52423, "v": "वधबन्धपरिक्लेशो नित्यमर्थवतां भवेत् । ममत्वं च न विन्देयुर्यदि राजा न पालयेत् ।।"}, {"c": "12.68", "n": "20", "i": 52424, "v": "अन्तश्चाकाशमेव स्याल्लोकोऽयं दस्युसाद्भवेत् । पतेच्च नरकं घोरं यदि राजा न पालयेत् ।।"}, {"c": "12.68", "n": "21", "i": 52425, "v": "न योनिपोषो वर्तेत न कृषिर्न वणिक्पथः । मज्जेद्धर्मस्त्रयी न स्याद्यदि राजा न पालयेत् ।।"}, {"c": "12.68", "n": "22", "i": 52426, "v": "न यज्ञाः संप्रवर्तेरन्विधिवत्स्वाप्तदक्षिणाः । न विवाहाः समाजा वा यदि राजा न पालयेत् ।।"}, {"c": "12.68", "n": "23", "i": 52427, "v": "न वृषाः संप्रवर्तेरन्न मथ्येरंश्च गर्गराः । घोषाः प्रणाशं गच्छेयुर्यदि राजा न पालयेत् ।।"}, {"c": "12.68", "n": "24", "i": 52428, "v": "त्रस्तमुद्विग्नहृदयं हाहाभूतमचेतनम् । क्षणेन विनशेत्सर्वं यदि राजा न पालयेत् ।।"}, {"c": "12.68", "n": "25", "i": 52429, "v": "न संवत्सरसत्राणि तिष्ठेयुरकुतोभयाः । विधिवद्दक्षिणावन्ति यदि राजा न पालयेत् ।।"}, {"c": "12.68", "n": "26", "i": 52430, "v": "ब्राह्मणाश्चतुरो वेदान्नाधीयेरंस्तपस्विनः । विद्यास्नातास्तपःस्नाता यदि राजा न पालयेत् ।।"}, {"c": "12.68", "n": "27", "i": 52431, "v": "हस्तो हस्तं स मुष्णीयाद्भिद्येरन्सर्वसेतवः । भयार्तं विद्रवेत्सर्वं यदि राजा न पालयेत् ।।"}, {"c": "12.68", "n": "28", "i": 52432, "v": "न लभेद्धर्मसंश्लेषं हतविप्रहतो जनः । कर्ता स्वेच्छेन्द्रियो गच्छेद्यदि राजा न पालयेत् ।।"}, {"c": "12.68", "n": "29", "i": 52433, "v": "अनयाः संप्रवर्तेरन्भवेद्वै वर्णसंकरः । दुर्भिक्षमाविशेद्राष्ट्रं यदि राजा न पालयेत् ।।"}, {"c": "12.68", "n": "30", "i": 52434, "v": "विवृत्य हि यथाकामं गृहद्वाराणि शेरते । मनुष्या रक्षिता राज्ञा समन्तादकुतोभयाः ।।"}, {"c": "12.68", "n": "31", "i": 52435, "v": "नाक्रुष्टं सहते कश्चित्कुतो हस्तस्य लङ्घनम् । यदि राजा मनुष्येषु त्राता भवति धार्मिकः ।।"}, {"c": "12.68", "n": "32", "i": 52436, "v": "स्त्रियश्चापुरुषा मार्गं सर्वालंकारभूषिताः । निर्भयाः प्रतिपद्यन्ते यदा रक्षति भूमिपः ।।"}, {"c": "12.68", "n": "33", "i": 52437, "v": "धर्ममेव प्रपद्यन्ते न हिंसन्ति परस्परम् । अनुगृह्णन्ति चान्योन्यं यदा रक्षति भूमिपः ।।"}, {"c": "12.68", "n": "34", "i": 52438, "v": "यजन्ते च त्रयो वर्णा महायज्ञैः पृथग्विधैः । युक्ताश्चाधीयते शास्त्रं यदा रक्षति भूमिपः ।।"}, {"c": "12.68", "n": "35", "i": 52439, "v": "वार्तामूलो ह्ययं लोकस्त्रय्या वै धार्यते सदा । तत्सर्वं वर्तते सम्यग्यदा रक्षति भूमिपः ।।"}, {"c": "12.68", "n": "36", "i": 52440, "v": "यदा राजा धुरं श्रेष्ठामादाय वहति प्रजाः । महता बलयोगेन तदा लोकः प्रसीदति ।।"}, {"c": "12.68", "n": "37", "i": 52441, "v": "यस्याभावे च भूतानामभावः स्यात्समन्ततः । भावे च भावो नित्यः स्यात्कस्तं न प्रतिपूजयेत् ।।"}, {"c": "12.68", "n": "38", "i": 52442, "v": "तस्य यो वहते भारं सर्वलोकसुखावहम् । तिष्ठेत्प्रियहिते राज्ञ उभौ लोकौ हि यो जयेत् ।।"}, {"c": "12.68", "n": "39", "i": 52443, "v": "यस्तस्य पुरुषः पापं मनसाप्यनुचिन्तयेत् । असंशयमिह क्लिष्टः प्रेत्यापि नरकं पतेत् ।।"}, {"c": "12.68", "n": "40", "i": 52444, "v": "न हि जात्ववमन्तव्यो मनुष्य इति भूमिपः । महती देवता ह्येषा नररूपेण तिष्ठति ।।"}, {"c": "12.68", "n": "41", "i": 52445, "v": "कुरुते पञ्च रूपाणि कालयुक्तानि यः सदा । भवत्यग्निस्तथादित्यो मृत्युर्वैश्रवणो यमः ।।"}, {"c": "12.68", "n": "42", "i": 52446, "v": "यदा ह्यासीदतः पापान्दहत्युग्रेण तेजसा । मिथ्योपचरितो राजा तदा भवति पावकः ।।"}, {"c": "12.68", "n": "43", "i": 52447, "v": "यदा पश्यति चारेण सर्वभूतानि भूमिपः । क्षेमं च कृत्वा व्रजति तदा भवति भास्करः ।।"}, {"c": "12.68", "n": "44", "i": 52448, "v": "अशुचींश्च यदा क्रुद्धः क्षिणोति शतशो नरान् । सपुत्रपौत्रान्सामात्यांस्तदा भवति सोऽन्तकः ।।"}, {"c": "12.68", "n": "45", "i": 52449, "v": "यदा त्वधार्मिकान्सर्वांस्तीक्ष्णैर्दण्डैर्नियच्छति । धार्मिकांश्चानुगृह्णाति भवत्यथ यमस्तदा ।।"}, {"c": "12.68", "n": "46", "i": 52450, "v": "यदा तु धनधाराभिस्तर्पयत्युपकारिणः । आच्छिनत्ति च रत्नानि विविधान्यपकारिणाम् ।।"}, {"c": "12.68", "n": "47", "i": 52451, "v": "श्रियं ददाति कस्मैचित्कस्माच्चिदपकर्षति । तदा वैश्रवणो राजँल्लोके भवति भूमिपः ।।"}, {"c": "12.68", "n": "48", "i": 52452, "v": "नास्यापवादे स्थातव्यं दक्षेणाक्लिष्टकर्मणा । धर्म्यमाकाङ्क्षता लाभमीश्वरस्यानसूयता ।।"}, {"c": "12.68", "n": "49", "i": 52453, "v": "न हि राज्ञः प्रतीपानि कुर्वन्सुखमवाप्नुयात् । पुत्रो भ्राता वयस्यो वा यद्यप्यात्मसमो भवेत् ।।"}, {"c": "12.68", "n": "50", "i": 52454, "v": "कुर्यात्कृष्णगतिः शेषं ज्वलितोऽनिलसारथिः । न तु राज्ञाभिपन्नस्य शेषं क्वचन विद्यते ।।"}, {"c": "12.68", "n": "51", "i": 52455, "v": "तस्य सर्वाणि रक्ष्याणि दूरतः परिवर्जयेत् । मृत्योरिव जुगुप्सेत राजस्वहरणान्नरः ।।"}, {"c": "12.68", "n": "52", "i": 52456, "v": "नश्येदभिमृशन्सद्यो मृगः कूटमिव स्पृशन् । आत्मस्वमिव संरक्षेद्राजस्वमिह बुद्धिमान् ।।"}, {"c": "12.68", "n": "53", "i": 52457, "v": "महान्तं नरकं घोरमप्रतिष्ठमचेतसः । पतन्ति चिररात्राय राजवित्तापहारिणः ।।"}, {"c": "12.68", "n": "54", "i": 52458, "v": "राजा भोजो विराट्सम्राट्क्षत्रियो भूपतिर्नृपः । य एवं स्तूयते शब्दैः कस्तं नार्चितुमिच्छति ।।"}, {"c": "12.68", "n": "55", "i": 52459, "v": "तस्माद्बुभूषुर्नियतो जितात्मा संयतेन्द्रियः । मेधावी स्मृतिमान्दक्षः संश्रयेत महीपतिम् ।।"}, {"c": "12.68", "n": "56", "i": 52460, "v": "कृतज्ञं प्राज्ञमक्षुद्रं दृढभक्तिं जितेन्द्रियम् । धर्मनित्यं स्थितं स्थित्यां मन्त्रिणं पूजयेन्नृपः ।।"}, {"c": "12.68", "n": "57", "i": 52461, "v": "दृढभक्तिं कृतप्रज्ञं धर्मज्ञं संयतेन्द्रियम् । शूरमक्षुद्रकर्माणं निषिद्धजनमाश्रयेत् ।।"}, {"c": "12.68", "n": "58", "i": 52462, "v": "राजा प्रगल्भं पुरुषं करोति; राजा कृशं बृंहयते मनुष्यम् । राजाभिपन्नस्य कुतः सुखानि; राजाभ्युपेतं सुखिनं करोति ।।"}, {"c": "12.68", "n": "59", "i": 52463, "v": "राजा प्रजानां हृदयं गरीयो; गतिः प्रतिष्ठा सुखमुत्तमं च । यमाश्रिता लोकमिमं परं च; जयन्ति सम्यक्पुरुषा नरेन्द्रम् ।।"}, {"c": "12.68", "n": "60", "i": 52464, "v": "नराधिपश्चाप्यनुशिष्य मेदिनीं; दमेन सत्येन च सौहृदेन । महद्भिरिष्ट्वा क्रतुभिर्महायशा;स्त्रिविष्टपे स्थानमुपैति सत्कृतम् ।।"}, {"c": "12.68", "n": "61", "i": 52465, "v": "स एवमुक्तो गुरुणा कौसल्यो राजसत्तमः । प्रयत्नात्कृतवान्वीरः प्रजानां परिपालनम् ।।"}, {"c": "12.69", "t": "युधिष्ठिर उवाच ।"}, {"c": "12.69", "n": "1", "i": 52466, "v": "पार्थिवेन विशेषेण किं कार्यमवशिष्यते । कथं रक्ष्यो जनपदः कथं रक्ष्याश्च शत्रवः ।।"}, {"c": "12.69", "n": "2", "i": 52467, "v": "कथं चारं प्रयुञ्जीत वर्णान्विश्वासयेत्कथम् । कथं भृत्यान्कथं दारान्कथं पुत्रांश्च भारत ।।"}, {"c": "12.69", "t": "भीष्म उवाच ।"}, {"c": "12.69", "n": "3", "i": 52468, "v": "राजवृत्तं महाराज शृणुष्वावहितोऽखिलम् । यत्कार्यं पार्थिवेनादौ पार्थिवप्रकृतेन वा ।।"}, {"c": "12.69", "n": "4", "i": 52469, "v": "आत्मा जेयः सदा राज्ञा ततो जेयाश्च शत्रवः । अजितात्मा नरपतिर्विजयेत कथं रिपून् ।।"}, {"c": "12.69", "n": "5", "i": 52470, "v": "एतावानात्मविजयः पञ्चवर्गविनिग्रहः । जितेन्द्रियो नरपतिर्बाधितुं शक्नुयादरीन् ।।"}, {"c": "12.69", "n": "6", "i": 52471, "v": "न्यसेत गुल्मान्दुर्गेषु संधौ च कुरुनन्दन । नगरोपवने चैव पुरोद्यानेषु चैव ह ।।"}, {"c": "12.69", "n": "7", "i": 52472, "v": "संस्थानेषु च सर्वेषु पुरेषु नगरस्य च । मध्ये च नरशार्दूल तथा राजनिवेशने ।।"}, {"c": "12.69", "n": "8", "i": 52473, "v": "प्रणिधींश्च ततः कुर्याज्जडान्धबधिराकृतीन् । पुंसः परीक्षितान्प्राज्ञान्क्षुत्पिपासातपक्षमान् ।।"}, {"c": "12.69", "n": "9", "i": 52474, "v": "अमात्येषु च सर्वेषु मित्रेषु त्रिविधेषु च । पुत्रेषु च महाराज प्रणिदध्यात्समाहितः ।।"}, {"c": "12.69", "n": "10", "i": 52475, "v": "पुरे जनपदे चैव तथा सामन्तराजसु । यथा न विद्युरन्योन्यं प्रणिधेयास्तथा हि ते ।।"}, {"c": "12.69", "n": "11", "i": 52476, "v": "चारांश्च विद्यात्प्रहितान्परेण भरतर्षभ । आपणेषु विहारेषु समवायेषु भिक्षुषु ।।"}, {"c": "12.69", "n": "12", "i": 52477, "v": "आरामेषु तथोद्याने पण्डितानां समागमे । वेशेषु चत्वरे चैव सभास्वावसथेषु च ।।"}, {"c": "12.69", "n": "13", "i": 52478, "v": "एवं विहन्याच्चारेण परचारं विचक्षणः । चारेण विहतं सर्वं हतं भवति पाण्डव ।।"}, {"c": "12.69", "n": "14", "i": 52479, "v": "यदा तु हीनं नृपतिर्विद्यादात्मानमात्मना । अमात्यैः सह संमन्त्र्य कुर्यात्संधिं बलीयसा ।।"}, {"c": "12.69", "n": "15", "i": 52480, "v": "अज्ञायमानो हीनत्वे कुर्यात्संधिं परेण वै । लिप्सुर्वा कंचिदेवार्थं त्वरमाणो विचक्षणः ।।"}, {"c": "12.69", "n": "16", "i": 52481, "v": "गुणवन्तो महोत्साहा धर्मज्ञाः साधवश्च ये । संदधीत नृपस्तैश्च राष्ट्रं धर्मेण पालयन् ।।"}, {"c": "12.69", "n": "17", "i": 52482, "v": "उच्छिद्यमानमात्मानं ज्ञात्वा राजा महामतिः । पूर्वापकारिणो हन्याल्लोकद्विष्टांश्च सर्वशः ।।"}, {"c": "12.69", "n": "18", "i": 52483, "v": "यो नोपकर्तुं शक्नोति नापकर्तुं महीपतिः । अशक्यरूपश्चोद्धर्तुमुपेक्ष्यस्तादृशो भवेत् ।।"}, {"c": "12.69", "n": "19", "i": 52484, "v": "यात्रां यायादविज्ञातमनाक्रन्दमनन्तरम् । व्यासक्तं च प्रमत्तं च दुर्बलं च विचक्षणः ।।"}, {"c": "12.69", "n": "20", "i": 52485, "v": "यात्रामाज्ञापयेद्वीरः कल्यपुष्टबलः सुखी । पूर्वं कृत्वा विधानं च यात्रायां नगरे तथा ।।"}, {"c": "12.69", "n": "21", "i": 52486, "v": "न च वश्यो भवेदस्य नृपो यद्यपि वीर्यवान् । हीनश्च बलवीर्याभ्यां कर्शयंस्तं परावसेत् ।।"}, {"c": "12.69", "n": "22", "i": 52487, "v": "राष्ट्रं च पीडयेत्तस्य शस्त्राग्निविषमूर्छनैः । अमात्यवल्लभानां च विवादांस्तस्य कारयेत् । वर्जनीयं सदा युद्धं राज्यकामेन धीमता ।।"}, {"c": "12.69", "n": "23", "i": 52488, "v": "उपायैस्त्रिभिरादानमर्थस्याह बृहस्पतिः । सान्त्वेनानुप्रदानेन भेदेन च नराधिप । यमर्थं शक्नुयात्प्राप्तुं तेन तुष्येद्धि पण्डितः ।।"}, {"c": "12.69", "n": "24", "i": 52489, "v": "आददीत बलिं चैव प्रजाभ्यः कुरुनन्दन । षड्भागममितप्रज्ञस्तासामेवाभिगुप्तये ।।"}, {"c": "12.69", "n": "25", "i": 52490, "v": "दशधर्मगतेभ्यो यद्वसु बह्वल्पमेव च । तन्नाददीत सहसा पौराणां रक्षणाय वै ।।"}, {"c": "12.69", "n": "26", "i": 52491, "v": "यथा पुत्रास्तथा पौरा द्रष्टव्यास्ते न संशयः । भक्तिश्चैषां प्रकर्तव्या व्यवहारे प्रदर्शिते ।।"}, {"c": "12.69", "n": "27", "i": 52492, "v": "सुतं च स्थापयेद्राजा प्राज्ञं सर्वार्थदर्शिनम् । व्यवहारेषु सततं तत्र राज्यं व्यवस्थितम् ।।"}, {"c": "12.69", "n": "28", "i": 52493, "v": "आकरे लवणे शुल्के तरे नागवने तथा । न्यसेदमात्यान्नृपतिः स्वाप्तान्वा पुरुषान्हितान् ।।"}, {"c": "12.69", "n": "29", "i": 52494, "v": "सम्यग्दण्डधरो नित्यं राजा धर्ममवाप्नुयात् । नृपस्य सततं दण्डः सम्यग्धर्मे प्रशस्यते ।।"}, {"c": "12.69", "n": "30", "i": 52495, "v": "वेदवेदाङ्गवित्प्राज्ञः सुतपस्वी नृपो भवेत् । दानशीलश्च सततं यज्ञशीलश्च भारत ।।"}, {"c": "12.69", "n": "31", "i": 52496, "v": "एते गुणाः समस्ताः स्युर्नृपस्य सततं स्थिराः । क्रियालोपे तु नृपतेः कुतः स्वर्गः कुतो यशः ।।"}, {"c": "12.69", "n": "32", "i": 52497, "v": "यदा तु पीडितो राजा भवेद्राज्ञा बलीयसा । त्रिधा त्वाक्रन्द्य मित्राणि विधानमुपकल्पयेत् ।।"}, {"c": "12.69", "n": "33", "i": 52498, "v": "घोषान्न्यसेत मार्गेषु ग्रामानुत्थापयेदपि । प्रवेशयेच्च तान्सर्वाञ्शाखानगरकेष्वपि ।।"}, {"c": "12.69", "n": "34", "i": 52499, "v": "ये गुप्ताश्चैव दुर्गाश्च देशास्तेषु प्रवेशयेत् । धनिनो बलमुख्यांश्च सान्त्वयित्वा पुनः पुनः ।।"}, {"c": "12.69", "n": "35", "i": 52500, "v": "सस्याभिहारं कुर्याच्च स्वयमेव नराधिपः । असंभवे प्रवेशस्य दाहयेदग्निना भृशम् ।।"}, {"c": "12.69", "n": "36", "i": 52501, "v": "क्षेत्रस्थेषु च सस्येषु शत्रोरुपजपेन्नरान् । विनाशयेद्वा सर्वस्वं बलेनाथ स्वकेन वै ।।"}, {"c": "12.69", "n": "37", "i": 52502, "v": "नदीषु मार्गेषु सदा संक्रमानवसादयेत् । जलं निस्रावयेत्सर्वमनिस्राव्यं च दूषयेत् ।।"}, {"c": "12.69", "n": "38", "i": 52503, "v": "तदात्वेनायतीभिश्च विवदन्भूम्यनन्तरम् । प्रतीघातः परस्याजौ मित्रकालेऽप्युपस्थिते ।।"}, {"c": "12.69", "n": "39", "i": 52504, "v": "दुर्गाणां चाभितो राजा मूलच्छेदं प्रकारयेत् । सर्वेषां क्षुद्रवृक्षाणां चैत्यवृक्षान्विवर्जयेत् ।।"}, {"c": "12.69", "n": "40", "i": 52505, "v": "प्रवृद्धानां च वृक्षाणां शाखाः प्रच्छेदयेत्तथा । चैत्यानां सर्वथा वर्ज्यमपि पत्रस्य पातनम् ।।"}, {"c": "12.69", "n": "41", "i": 52506, "v": "प्रकण्ठीः कारयेत्सम्यगाकाशजननीस्तथा । आपूरयेच्च परिखाः स्थाणुनक्रझषाकुलाः ।।"}, {"c": "12.69", "n": "42", "i": 52507, "v": "कडङ्गद्वारकाणि स्युरुच्छ्वासार्थे पुरस्य ह । तेषां च द्वारवद्गुप्तिः कार्या सर्वात्मना भवेत् ।।"}, {"c": "12.69", "n": "43", "i": 52508, "v": "द्वारेषु च गुरूण्येव यन्त्राणि स्थापयेत्सदा । आरोपयेच्छतघ्नीश्च स्वाधीनानि च कारयेत् ।।"}, {"c": "12.69", "n": "44", "i": 52509, "v": "काष्ठानि चाभिहार्याणि तथा कूपांश्च खानयेत् । संशोधयेत्तथा कूपान्कृतान्पूर्वं पयोर्थिभिः ।।"}, {"c": "12.69", "n": "45", "i": 52510, "v": "तृणच्छन्नानि वेश्मानि पङ्केनापि प्रलेपयेत् । निर्हरेच्च तृणं मासे चैत्रे वह्निभयात्पुरः ।।"}, {"c": "12.69", "n": "46", "i": 52511, "v": "नक्तमेव च भक्तानि पाचयेत नराधिपः । न दिवाग्निर्ज्वलेद्गेहे वर्जयित्वाग्निहोत्रिकम् ।।"}, {"c": "12.69", "n": "47", "i": 52512, "v": "कर्मारारिष्टशालासु ज्वलेदग्निः समाहितः । गृहाणि च प्रविश्याथ विधेयः स्याद्धुताशनः ।।"}, {"c": "12.69", "n": "48", "i": 52513, "v": "महादण्डश्च तस्य स्याद्यस्याग्निर्वै दिवा भवेत् । प्रघोषयेदथैवं च रक्षणार्थं पुरस्य वै ।।"}, {"c": "12.69", "n": "49", "i": 52514, "v": "भिक्षुकांश्चाक्रिकांश्चैव क्षीबोन्मत्तान्कुशीलवान् । बाह्यान्कुर्यान्नरश्रेष्ठ दोषाय स्युर्हि तेऽन्यथा ।।"}, {"c": "12.69", "n": "50", "i": 52515, "v": "चत्वरेषु च तीर्थेषु सभास्वावसथेषु च । यथार्हवर्णं प्रणिधिं कुर्यात्सर्वत्र पार्थिवः ।।"}, {"c": "12.69", "n": "51", "i": 52516, "v": "विशालान्राजमार्गांश्च कारयेत नराधिपः । प्रपाश्च विपणीश्चैव यथोद्देशं समादिशेत् ।।"}, {"c": "12.69", "n": "52", "i": 52517, "v": "भाण्डागारायुधागारान्धान्यागारांश्च सर्वशः । अश्वागारान्गजागारान्बलाधिकरणानि च ।।"}, {"c": "12.69", "n": "53", "i": 52518, "v": "परिखाश्चैव कौरव्य प्रतोलीः संकटानि च । न जातु कश्चित्पश्येत्तु गुह्यमेतद्युधिष्ठिर ।।"}, {"c": "12.69", "n": "54", "i": 52519, "v": "अथ संनिचयं कुर्याद्राजा परबलार्दितः । तैलं मधु घृतं सस्यमौषधानि च सर्वशः ।।"}, {"c": "12.69", "n": "55", "i": 52520, "v": "अङ्गारकुशमुञ्जानां पलाशशरपर्णिनाम् । यवसेन्धनदिग्धानां कारयेत च संचयान् ।।"}, {"c": "12.69", "n": "56", "i": 52521, "v": "आयुधानां च सर्वेषां शक्त्यृष्टिप्रासवर्मणाम् । संचयानेवमादीनां कारयेत नराधिपः ।।"}, {"c": "12.69", "n": "57", "i": 52522, "v": "औषधानि च सर्वाणि मूलानि च फलानि च । चतुर्विधांश्च वैद्यान्वै संगृह्णीयाद्विशेषतः ।।"}, {"c": "12.69", "n": "58", "i": 52523, "v": "नटाश्च नर्तकाश्चैव मल्ला मायाविनस्तथा । शोभयेयुः पुरवरं मोदयेयुश्च सर्वशः ।।"}, {"c": "12.69", "n": "59", "i": 52524, "v": "यतः शङ्का भवेच्चापि भृत्यतो वापि मन्त्रितः । पौरेभ्यो नृपतेर्वापि स्वाधीनान्कारयेत तान् ।।"}, {"c": "12.69", "n": "60", "i": 52525, "v": "कृते कर्मणि राजेन्द्र पूजयेद्धनसंचयैः । मानेन च यथार्हेण सान्त्वेन विविधेन च ।।"}, {"c": "12.69", "n": "61", "i": 52526, "v": "निर्वेदयित्वा तु परं हत्वा वा कुरुनन्दन । गतानृण्यो भवेद्राजा यथा शास्त्रेषु दर्शितम् ।।"}, {"c": "12.69", "n": "62", "i": 52527, "v": "राज्ञा सप्तैव रक्ष्याणि तानि चापि निबोध मे । आत्मामात्यश्च कोशश्च दण्डो मित्राणि चैव हि ।।"}, {"c": "12.69", "n": "63", "i": 52528, "v": "तथा जनपदश्चैव पुरं च कुरुनन्दन । एतत्सप्तात्मकं राज्यं परिपाल्यं प्रयत्नतः ।।"}, {"c": "12.69", "n": "64", "i": 52529, "v": "षाड्गुण्यं च त्रिवर्गं च त्रिवर्गमपरं तथा । यो वेत्ति पुरुषव्याघ्र स भुनक्ति महीमिमाम् ।।"}, {"c": "12.69", "n": "65", "i": 52530, "v": "षाड्गुण्यमिति यत्प्रोक्तं तन्निबोध युधिष्ठिर । संधायासनमित्येव यात्रासंधानमेव च ।।"}, {"c": "12.69", "n": "66", "i": 52531, "v": "विगृह्यासनमित्येव यात्रां संपरिगृह्य च । द्वैधीभावस्तथान्येषां संश्रयोऽथ परस्य च ।।"}, {"c": "12.69", "n": "67", "i": 52532, "v": "त्रिवर्गश्चापि यः प्रोक्तस्तमिहैकमनाः शृणु । क्षयः स्थानं च वृद्धिश्च त्रिवर्गमपरं तथा ।।"}, {"c": "12.69", "n": "68", "i": 52533, "v": "धर्मश्चार्थश्च कामश्च सेवितव्योऽथ कालतः । धर्मेण हि महीपालश्चिरं पालयते महीम् ।।"}, {"c": "12.69", "n": "69", "i": 52534, "v": "अस्मिन्नर्थे च यौ श्लोकौ गीतावङ्गिरसा स्वयम् । यादवीपुत्र भद्रं ते श्रोतुमर्हसि तावपि ।।"}, {"c": "12.69", "n": "70", "i": 52535, "v": "कृत्वा सर्वाणि कार्याणि सम्यक्संपाल्य मेदिनीम् । पालयित्वा तथा पौरान्परत्र सुखमेधते ।।"}, {"c": "12.69", "n": "71", "i": 52536, "v": "किं तस्य तपसा राज्ञः किं च तस्याध्वरैरपि । अपालिताः प्रजा यस्य सर्वा धर्मविनाकृताः ।।"}, {"c": "12.70", "t": "युधिष्ठिर उवाच ।"}, {"c": "12.70", "n": "1", "i": 52537, "v": "दण्डनीतिश्च राजा च समस्तौ तावुभावपि । कस्य किं कुर्वतः सिद्ध्यै तन्मे ब्रूहि पितामह ।।"}, {"c": "12.70", "t": "भीष्म उवाच ।"}, {"c": "12.70", "n": "2", "i": 52538, "v": "महाभाग्यं दण्डनीत्याः सिद्धैः शब्दैः सहेतुकैः । शृणु मे शंसतो राजन्यथावदिह भारत ।।"}, {"c": "12.70", "n": "3", "i": 52539, "v": "दण्डनीतिः स्वधर्मेभ्यश्चातुर्वर्ण्यं नियच्छति । प्रयुक्ता स्वामिना सम्यगधर्मेभ्यश्च यच्छति ।।"}, {"c": "12.70", "n": "4", "i": 52540, "v": "चातुर्वर्ण्ये स्वधर्मस्थे मर्यादानामसंकरे । दण्डनीतिकृते क्षेमे प्रजानामकुतोभये ।।"}, {"c": "12.70", "n": "5", "i": 52541, "v": "सोमे प्रयत्नं कुर्वन्ति त्रयो वर्णा यथाविधि । तस्माद्देवमनुष्याणां सुखं विद्धि समाहितम् ।।"}, {"c": "12.70", "n": "6", "i": 52542, "v": "कालो वा कारणं राज्ञो राजा वा कालकारणम् । इति ते संशयो मा भूद्राजा कालस्य कारणम् ।।"}, {"c": "12.70", "n": "7", "i": 52543, "v": "दण्डनीत्या यदा राजा सम्यक्कार्त्स्न्येन वर्तते । तदा कृतयुगं नाम कालः श्रेष्ठः प्रवर्तते ।।"}, {"c": "12.70", "n": "8", "i": 52544, "v": "भवेत्कृतयुगे धर्मो नाधर्मो विद्यते क्वचित् । सर्वेषामेव वर्णानां नाधर्मे रमते मनः ।।"}, {"c": "12.70", "n": "9", "i": 52545, "v": "योगक्षेमाः प्रवर्तन्ते प्रजानां नात्र संशयः । वैदिकानि च कर्माणि भवन्त्यविगुणान्युत ।।"}, {"c": "12.70", "n": "10", "i": 52546, "v": "ऋतवश्च सुखाः सर्वे भवन्त्युत निरामयाः । प्रसीदन्ति नराणां च स्वरवर्णमनांसि च ।।"}, {"c": "12.70", "n": "11", "i": 52547, "v": "व्याधयो न भवन्त्यत्र नाल्पायुर्दृश्यते नरः । विधवा न भवन्त्यत्र नृशंसो नाभिजायते ।।"}, {"c": "12.70", "n": "12", "i": 52548, "v": "अकृष्टपच्या पृथिवी भवन्त्योषधयस्तथा । त्वक्पत्रफलमूलानि वीर्यवन्ति भवन्ति च ।।"}, {"c": "12.70", "n": "13", "i": 52549, "v": "नाधर्मो विद्यते तत्र धर्म एव तु केवलः । इति कार्तयुगानेतान्गुणान्विद्धि युधिष्ठिर ।।"}, {"c": "12.70", "n": "14", "i": 52550, "v": "दण्डनीत्या यदा राजा त्रीनंशाननुवर्तते । चतुर्थमंशमुत्सृज्य तदा त्रेता प्रवर्तते ।।"}, {"c": "12.70", "n": "15", "i": 52551, "v": "अशुभस्य चतुर्थांशस्त्रीनंशाननुवर्तते । कृष्टपच्यैव पृथिवी भवन्त्योषधयस्तथा ।।"}, {"c": "12.70", "n": "16", "i": 52552, "v": "अर्धं त्यक्त्वा यदा राजा नीत्यर्धमनुवर्तते । ततस्तु द्वापरं नाम स कालः संप्रवर्तते ।।"}, {"c": "12.70", "n": "17", "i": 52553, "v": "अशुभस्य तदा अर्धं द्वावंशावनुवर्तते । कृष्टपच्यैव पृथिवी भवत्यल्पफला तथा ।।"}, {"c": "12.70", "n": "18", "i": 52554, "v": "दण्डनीतिं परित्यज्य यदा कार्त्स्न्येन भूमिपः । प्रजाः क्लिश्नात्ययोगेन प्रविश्यति तदा कलिः ।।"}, {"c": "12.70", "n": "19", "i": 52555, "v": "कलावधर्मो भूयिष्ठं धर्मो भवति तु क्वचित् । सर्वेषामेव वर्णानां स्वधर्माच्च्यवते मनः ।।"}, {"c": "12.70", "n": "20", "i": 52556, "v": "शूद्रा भैक्षेण जीवन्ति ब्राह्मणाः परिचर्यया । योगक्षेमस्य नाशश्च वर्तते वर्णसंकरः ।।"}, {"c": "12.70", "n": "21", "i": 52557, "v": "वैदिकानि च कर्माणि भवन्ति विगुणान्युत । ऋतवो नसुखाः सर्वे भवन्त्यामयिनस्तथा ।।"}, {"c": "12.70", "n": "22", "i": 52558, "v": "ह्रसन्ति च मनुष्याणां स्वरवर्णमनांस्युत । व्याधयश्च भवन्त्यत्र म्रियन्ते चागतायुषः ।।"}, {"c": "12.70", "n": "23", "i": 52559, "v": "विधवाश्च भवन्त्यत्र नृशंसा जायते प्रजा । क्वचिद्वर्षति पर्जन्यः क्वचित्सस्यं प्ररोहति ।।"}, {"c": "12.70", "n": "24", "i": 52560, "v": "रसाः सर्वे क्षयं यान्ति यदा नेच्छति भूमिपः । प्रजाः संरक्षितुं सम्यग्दण्डनीतिसमाहितः ।।"}, {"c": "12.70", "n": "25", "i": 52561, "v": "राजा कृतयुगस्रष्टा त्रेताया द्वापरस्य च । युगस्य च चतुर्थस्य राजा भवति कारणम् ।।"}, {"c": "12.70", "n": "26", "i": 52562, "v": "कृतस्य करणाद्राजा स्वर्गमत्यन्तमश्नुते । त्रेतायाः करणाद्राजा स्वर्गं नात्यन्तमश्नुते ।।"}, {"c": "12.70", "n": "27", "i": 52563, "v": "प्रवर्तनाद्द्वापरस्य यथाभागमुपाश्नुते । कलेः प्रवर्तनाद्राजा पापमत्यन्तमश्नुते ।।"}, {"c": "12.70", "n": "28", "i": 52564, "v": "ततो वसति दुष्कर्मा नरके शाश्वतीः समाः । प्रजानां कल्मषे मग्नोऽकीर्तिं पापं च विन्दति ।।"}, {"c": "12.70", "n": "29", "i": 52565, "v": "दण्डनीतिं पुरस्कृत्य विजानन्क्षत्रियः सदा । अनवाप्तं च लिप्सेत लब्धं च परिपालयेत् ।।"}, {"c": "12.70", "n": "30", "i": 52566, "v": "लोकस्य सीमन्तकरी मर्यादा लोकभावनी । सम्यङ्नीता दण्डनीतिर्यथा माता यथा पिता ।।"}, {"c": "12.70", "n": "31", "i": 52567, "v": "यस्यां भवन्ति भूतानि तद्विद्धि भरतर्षभ । एष एव परो धर्मो यद्राजा दण्डनीतिमान् ।।"}, {"c": "12.70", "n": "32", "i": 52568, "v": "तस्मात्कौरव्य धर्मेण प्रजाः पालय नीतिमान् । एवंवृत्तः प्रजा रक्षन्स्वर्गं जेतासि दुर्जयम् ।।"}, {"c": "12.71", "t": "युधिष्ठिर उवाच ।"}, {"c": "12.71", "n": "1", "i": 52569, "v": "केन वृत्तेन वृत्तज्ञ वर्तमानो महीपतिः । सुखेनार्थान्सुखोदर्कानिह च प्रेत्य चाप्नुयात् ।।"}, {"c": "12.71", "t": "भीष्म उवाच ।"}, {"c": "12.71", "n": "2", "i": 52570, "v": "इयं गुणानां षट्त्रिंशत्षट्त्रिंशद्गुणसंयुता । यान्गुणांस्तु गुणोपेतः कुर्वन्गुणमवाप्नुयात् ।।"}, {"c": "12.71", "n": "3", "i": 52571, "v": "चरेद्धर्मानकटुको मुञ्चेत्स्नेहं न नास्तिकः । अनृशंसश्चरेदर्थं चरेत्काममनुद्धतः ।।"}, {"c": "12.71", "n": "4", "i": 52572, "v": "प्रियं ब्रूयादकृपणः शूरः स्यादविकत्थनः । दाता नापात्रवर्षी स्यात्प्रगल्भः स्यादनिष्ठुरः ।।"}, {"c": "12.71", "n": "5", "i": 52573, "v": "संदधीत न चानार्यैर्विगृह्णीयान्न बन्धुभिः । नानाप्तैः कारयेच्चारं कुर्यात्कार्यमपीडया ।।"}, {"c": "12.71", "n": "6", "i": 52574, "v": "अर्थान्ब्रूयान्न चासत्सु गुणान्ब्रूयान्न चात्मनः । आदद्यान्न च साधुभ्यो नासत्पुरुषमाश्रयेत् ।।"}, {"c": "12.71", "n": "7", "i": 52575, "v": "नापरीक्ष्य नयेद्दण्डं न च मन्त्रं प्रकाशयेत् । विसृजेन्न च लुब्धेभ्यो विश्वसेन्नापकारिषु ।।"}, {"c": "12.71", "n": "8", "i": 52576, "v": "अनीर्षुर्गुप्तदारः स्याच्चोक्षः स्यादघृणी नृपः । स्त्रियं सेवेत नात्यर्थं मृष्टं भुञ्जीत नाहितम् ।।"}, {"c": "12.71", "n": "9", "i": 52577, "v": "अस्तब्धः पूजयेन्मान्यान्गुरून्सेवेदमायया । अर्चेद्देवान्न दम्भेन श्रियमिच्छेदकुत्सिताम् ।।"}, {"c": "12.71", "n": "10", "i": 52578, "v": "सेवेत प्रणयं हित्वा दक्षः स्यान्न त्वकालवित् । सान्त्वयेन्न च भोगार्थमनुगृह्णन्न चाक्षिपेत् ।।"}, {"c": "12.71", "n": "11", "i": 52579, "v": "प्रहरेन्न त्वविज्ञाय हत्वा शत्रून्न शेषयेत् । क्रोधं कुर्यान्न चाकस्मान्मृदुः स्यान्नापकारिषु ।।"}, {"c": "12.71", "n": "12", "i": 52580, "v": "एवं चरस्व राज्यस्थो यदि श्रेय इहेच्छसि । अतोऽन्यथा नरपतिर्भयमृच्छत्यनुत्तमम् ।।"}, {"c": "12.71", "n": "13", "i": 52581, "v": "इति सर्वान्गुणानेतान्यथोक्तान्योऽनुवर्तते । अनुभूयेह भद्राणि प्रेत्य स्वर्गे महीयते ।।"}, {"c": "12.71", "t": "वैशंपायन उवाच ।"}, {"c": "12.71", "n": "14", "i": 52582, "v": "इदं वचः शांतनवस्य शुश्रुवा;न्युधिष्ठिरः पाण्डवमुख्यसंवृतः । तदा ववन्दे च पितामहं नृपो; यथोक्तमेतच्च चकार बुद्धिमान् ।।"}, {"c": "12.72", "t": "युधिष्ठिर उवाच ।"}, {"c": "12.72", "n": "1", "i": 52583, "v": "कथं राजा प्रजा रक्षन्नाधिबन्धेन युज्यते । धर्मे च नापराध्नोति तन्मे ब्रूहि पितामह ।।"}, {"c": "12.72", "t": "भीष्म उवाच ।"}, {"c": "12.72", "n": "2", "i": 52584, "v": "समासेनैव ते तात धर्मान्वक्ष्यामि निश्चितान् । विस्तरेण हि धर्माणां न जात्वन्तमवाप्नुयात् ।।"}, {"c": "12.72", "n": "3", "i": 52585, "v": "धर्मनिष्ठाञ्श्रुतवतो वेदव्रतसमाहितान् । अर्चितान्वासयेथास्त्वं गृहे गुणवतो द्विजान् ।।"}, {"c": "12.72", "n": "4", "i": 52586, "v": "प्रत्युत्थायोपसंगृह्य चरणावभिवाद्य च । अथ सर्वाणि कुर्वीथाः कार्याणि सपुरोहितः ।।"}, {"c": "12.72", "n": "5", "i": 52587, "v": "धर्मकार्याणि निर्वर्त्य मङ्गलानि प्रयुज्य च । ब्राह्मणान्वाचयेथास्त्वमर्थसिद्धिजयाशिषः ।।"}, {"c": "12.72", "n": "6", "i": 52588, "v": "आर्जवेन च संपन्नो धृत्या बुद्ध्या च भारत । अर्थार्थं परिगृह्णीयात्कामक्रोधौ च वर्जयेत् ।।"}, {"c": "12.72", "n": "7", "i": 52589, "v": "कामक्रोधौ पुरस्कृत्य योऽर्थं राजानुतिष्ठति । न स धर्मं न चाप्यर्थं परिगृह्णाति बालिशः ।।"}, {"c": "12.72", "n": "8", "i": 52590, "v": "मा स्म लुब्धांश्च मूर्खांश्च कामे चार्थेषु यूयुजः । अलुब्धान्बुद्धिसंपन्नान्सर्वकर्मसु योजयेत् ।।"}, {"c": "12.72", "n": "9", "i": 52591, "v": "मूर्खो ह्यधिकृतोऽर्थेषु कार्याणामविशारदः । प्रजाः क्लिश्नात्ययोगेन कामद्वेषसमन्वितः ।।"}, {"c": "12.72", "n": "10", "i": 52592, "v": "बलिषष्ठेन शुल्केन दण्डेनाथापराधिनाम् । शास्त्रनीतेन लिप्सेथा वेतनेन धनागमम् ।।"}, {"c": "12.72", "n": "11", "i": 52593, "v": "दापयित्वा करं धर्म्यं राष्ट्रं नित्यं यथाविधि । अशेषान्कल्पयेद्राजा योगक्षेमानतन्द्रितः ।।"}, {"c": "12.72", "n": "12", "i": 52594, "v": "गोपायितारं दातारं धर्मनित्यमतन्द्रितम् । अकामद्वेषसंयुक्तमनुरज्यन्ति मानवाः ।।"}, {"c": "12.72", "n": "13", "i": 52595, "v": "मा स्माधर्मेण लाभेन लिप्सेथास्त्वं धनागमम् । धर्मार्थावध्रुवौ तस्य योऽपशास्त्रपरो भवेत् ।।"}, {"c": "12.72", "n": "14", "i": 52596, "v": "अपशास्त्रपरो राजा संचयान्नाधिगच्छति । अस्थाने चास्य तद्वित्तं सर्वमेव विनश्यति ।।"}, {"c": "12.72", "n": "15", "i": 52597, "v": "अर्थमूलोऽपहिंसां च कुरुते स्वयमात्मनः । करैरशास्त्रदृष्टैर्हि मोहात्संपीडयन्प्रजाः ।।"}, {"c": "12.72", "n": "16", "i": 52598, "v": "ऊधश्छिन्द्याद्धि यो धेन्वाः क्षीरार्थी न लभेत्पयः । एवं राष्ट्रमयोगेन पीडितं न विवर्धते ।।"}, {"c": "12.72", "n": "17", "i": 52599, "v": "यो हि दोग्ध्रीमुपास्ते तु स नित्यं लभते पयः । एवं राष्ट्रमुपायेन भुञ्जानो लभते फलम् ।।"}, {"c": "12.72", "n": "18", "i": 52600, "v": "अथ राष्ट्रमुपायेन भुज्यमानं सुरक्षितम् । जनयत्यतुलां नित्यं कोशवृद्धिं युधिष्ठिर ।।"}, {"c": "12.72", "n": "19", "i": 52601, "v": "दोग्धि धान्यं हिरण्यं च प्रजा राज्ञि सुरक्षिता । नित्यं स्वेभ्यः परेभ्यश्च तृप्ता माता यथा पयः ।।"}, {"c": "12.72", "n": "20", "i": 52602, "v": "मालाकारोपमो राजन्भव माङ्गारिकोपमः । तथा युक्तश्चिरं राष्ट्रं भोक्तुं शक्यसि पालयन् ।।"}, {"c": "12.72", "n": "21", "i": 52603, "v": "परचक्राभियानेन यदि ते स्याद्धनक्षयः । अथ साम्नैव लिप्सेथा धनमब्राह्मणेषु यत् ।।"}, {"c": "12.72", "n": "22", "i": 52604, "v": "मा स्म ते ब्राह्मणं दृष्ट्वा धनस्थं प्रचलेन्मनः । अन्त्यायामप्यवस्थायां किमु स्फीतस्य भारत ।।"}, {"c": "12.72", "n": "23", "i": 52605, "v": "धनानि तेभ्यो दद्यास्त्वं यथाशक्ति यथार्हतः । सान्त्वयन्परिरक्षंश्च स्वर्गमाप्स्यसि दुर्जयम् ।।"}, {"c": "12.72", "n": "24", "i": 52606, "v": "एवं धर्मेण वृत्तेन प्रजास्त्वं परिपालयन् । स्वन्तं पुण्यं यशोवन्तं प्राप्स्यसे कुरुनन्दन ।।"}, {"c": "12.72", "n": "25", "i": 52607, "v": "धर्मेण व्यवहारेण प्रजाः पालय पाण्डव । युधिष्ठिर तथा युक्तो नाधिबन्धेन योक्ष्यसे ।।"}, {"c": "12.72", "n": "26", "i": 52608, "v": "एष एव परो धर्मो यद्राजा रक्षते प्रजाः । भूतानां हि यथा धर्मे रक्षणं च परा दया ।।"}, {"c": "12.72", "n": "27", "i": 52609, "v": "तस्मादेवं परं धर्मं मन्यन्ते धर्मकोविदाः । यद्राजा रक्षणे युक्तो भूतेषु कुरुते दयाम् ।।"}, {"c": "12.72", "n": "28", "i": 52610, "v": "यदह्ना कुरुते पापमरक्षन्भयतः प्रजाः । राजा वर्षसहस्रेण तस्यान्तमधिगच्छति ।।"}, {"c": "12.72", "n": "29", "i": 52611, "v": "यदह्ना कुरुते पुण्यं प्रजा धर्मेण पालयन् । दश वर्षसहस्राणि तस्य भुङ्क्ते फलं दिवि ।।"}, {"c": "12.72", "n": "30", "i": 52612, "v": "स्विष्टिः स्वधीतिः सुतपा लोकाञ्जयति यावतः । क्षणेन तानवाप्नोति प्रजा धर्मेण पालयन् ।।"}, {"c": "12.72", "n": "31", "i": 52613, "v": "एवं धर्मं प्रयत्नेन कौन्तेय परिपालयन् । इह पुण्यफलं लब्ध्वा नाधिबन्धेन योक्ष्यसे ।।"}, {"c": "12.72", "n": "32", "i": 52614, "v": "स्वर्गलोके च महतीं श्रियं प्राप्स्यसि पाण्डव । असंभवश्च धर्माणामीदृशानामराजसु । तस्माद्राजैव नान्योऽस्ति यो महत्फलमाप्नुयात् ।।"}, {"c": "12.72", "n": "33", "i": 52615, "v": "स राज्यमृद्धिमत्प्राप्य धर्मेण परिपालयन् । इन्द्रं तर्पय सोमेन कामैश्च सुहृदो जनान् ।।"}, {"c": "12.73", "t": "भीष्म उवाच ।"}, {"c": "12.73", "n": "1", "i": 52616, "v": "य एव तु सतो रक्षेदसतश्च निबर्हयेत् । स एव राज्ञा कर्तव्यो राजन्राजपुरोहितः ।।"}, {"c": "12.73", "n": "2", "i": 52617, "v": "अत्राप्युदाहरन्तीममितिहासं पुरातनम् । पुरूरवस ऐलस्य संवादं मातरिश्वनः ।।"}, {"c": "12.73", "t": "ऐल उवाच ।"}, {"c": "12.73", "n": "3", "i": 52618, "v": "कुतः स्विद्ब्राह्मणो जातो वर्णाश्चापि कुतस्त्रयः । कस्माच्च भवति श्रेयानेतद्वायो विचक्ष्व मे ।।"}, {"c": "12.73", "t": "वायुरुवाच ।"}, {"c": "12.73", "n": "4", "i": 52619, "v": "ब्रह्मणो मुखतः सृष्टो ब्राह्मणो राजसत्तम । बाहुभ्यां क्षत्रियः सृष्ट ऊरुभ्यां वैश्य उच्यते ।।"}, {"c": "12.73", "n": "5", "i": 52620, "v": "वर्णानां परिचर्यार्थं त्रयाणां पुरुषर्षभ । वर्णश्चतुर्थः पश्चात्तु पद्भ्यां शूद्रो विनिर्मितः ।।"}, {"c": "12.73", "n": "6", "i": 52621, "v": "ब्राह्मणो जातमात्रस्तु पृथिवीमन्वजायत । ईश्वरः सर्वभूतानां धर्मकोशस्य गुप्तये ।।"}, {"c": "12.73", "n": "7", "i": 52622, "v": "ततः पृथिव्या गोप्तारं क्षत्रियं दण्डधारिणम् । द्वितीयं वर्णमकरोत्प्रजानामनुगुप्तये ।।"}, {"c": "12.73", "n": "8", "i": 52623, "v": "वैश्यस्तु धनधान्येन त्रीन्वर्णान्बिभृयादिमान् । शूद्रो ह्येनान्परिचरेदिति ब्रह्मानुशासनम् ।।"}, {"c": "12.73", "t": "ऐल उवाच ।"}, {"c": "12.73", "n": "9", "i": 52624, "v": "द्विजस्य क्षत्रबन्धोर्वा कस्येयं पृथिवी भवेत् । धर्मतः सह वित्तेन सम्यग्वायो प्रचक्ष्व मे ।।"}, {"c": "12.73", "t": "वायुरुवाच ।"}, {"c": "12.73", "n": "10", "i": 52625, "v": "विप्रस्य सर्वमेवैतद्यत्किंचिज्जगतीगतम् । ज्येष्ठेनाभिजनेनेह तद्धर्मकुशला विदुः ।।"}, {"c": "12.73", "n": "11", "i": 52626, "v": "स्वमेव ब्राह्मणो भुङ्क्ते स्वं वस्ते स्वं ददाति च । गुरुर्हि सर्ववर्णानां ज्येष्ठः श्रेष्ठश्च वै द्विजः ।।"}, {"c": "12.73", "n": "12", "i": 52627, "v": "पत्यभावे यथा स्त्री हि देवरं कुरुते पतिम् । आनन्तर्यात्तथा क्षत्रं पृथिवी कुरुते पतिम् ।।"}, {"c": "12.73", "n": "13", "i": 52628, "v": "एष ते प्रथमः कल्प आपद्यन्यो भवेदतः । यदि स्वर्गे परं स्थानं धर्मतः परिमार्गसि ।।"}, {"c": "12.73", "n": "14", "i": 52629, "v": "यः कश्चिद्विजयेद्भूमिं ब्राह्मणाय निवेदयेत् । श्रुतवृत्तोपपन्नाय धर्मज्ञाय तपस्विने ।।"}, {"c": "12.73", "n": "15", "i": 52630, "v": "स्वधर्मपरितृप्ताय यो न वित्तपरो भवेत् । यो राजानं नयेद्बुद्ध्या सर्वतः परिपूर्णया ।।"}, {"c": "12.73", "n": "16", "i": 52631, "v": "ब्राह्मणो हि कुले जातः कृतप्रज्ञो विनीतवाक् । श्रेयो नयति राजानं ब्रुवंश्चित्रां सरस्वतीम् ।।"}, {"c": "12.73", "n": "17", "i": 52632, "v": "राजा चरति यं धर्मं ब्राह्मणेन निदर्शितम् । शुश्रूषुरनहंवादी क्षत्रधर्मव्रते स्थितः ।।"}, {"c": "12.73", "n": "18", "i": 52633, "v": "तावता स कृतप्रज्ञश्चिरं यशसि तिष्ठति । तस्य धर्मस्य सर्वस्य भागी राजपुरोहितः ।।"}, {"c": "12.73", "n": "19", "i": 52634, "v": "एवमेव प्रजाः सर्वा राजानमभिसंश्रिताः । सम्यग्वृत्ताः स्वधर्मस्था न कुतश्चिद्भयान्विताः ।।"}, {"c": "12.73", "n": "20", "i": 52635, "v": "राष्ट्रे चरन्ति यं धर्मं राज्ञा साध्वभिरक्षिताः । चतुर्थं तस्य धर्मस्य राजा भागं स विन्दति ।।"}, {"c": "12.73", "n": "21", "i": 52636, "v": "देवा मनुष्याः पितरो गन्धर्वोरगराक्षसाः । यज्ञमेवोपजीवन्ति नास्ति चेष्टमराजके ।।"}, {"c": "12.73", "n": "22", "i": 52637, "v": "इतो दत्तेन जीवन्ति देवताः पितरस्तथा । राजन्येवास्य धर्मस्य योगक्षेमः प्रतिष्ठितः ।।"}, {"c": "12.73", "n": "23", "i": 52638, "v": "छायायामप्सु वायौ च सुखमुष्णेऽधिगच्छति । अग्नौ वाससि सूर्ये च सुखं शीतेऽधिगच्छति ।।"}, {"c": "12.73", "n": "24", "i": 52639, "v": "शब्दे स्पर्शे रसे रूपे गन्धे च रमते मनः । तेषु भोगेषु सर्वेषु नभीतो लभते सुखम् ।।"}, {"c": "12.73", "n": "25", "i": 52640, "v": "अभयस्यैव यो दाता तस्यैव सुमहत्फलम् । न हि प्राणसमं दानं त्रिषु लोकेषु विद्यते ।।"}, {"c": "12.73", "n": "26", "i": 52641, "v": "इन्द्रो राजा यमो राजा धर्मो राजा तथैव च । राजा बिभर्ति रूपाणि राज्ञा सर्वमिदं धृतम् ।।"}, {"c": "12.74", "t": "भीष्म उवाच ।"}, {"c": "12.74", "n": "1", "i": 52642, "v": "राज्ञा पुरोहितः कार्यो भवेद्विद्वान्बहुश्रुतः । उभौ समीक्ष्य धर्मार्थावप्रमेयावनन्तरम् ।।"}, {"c": "12.74", "n": "2", "i": 52643, "v": "धर्मात्मा धर्मविद्येषां राज्ञां राजन्पुरोहितः । राजा चैवंगुणो येषां कुशलं तेषु सर्वशः ।।"}, {"c": "12.74", "n": "3", "i": 52644, "v": "उभौ प्रजा वर्धयतो देवान्पूर्वान्परान्पितॄन् । यौ समेयास्थितौ धर्मे श्रद्धेयौ सुतपस्विनौ ।।"}, {"c": "12.74", "n": "4", "i": 52645, "v": "परस्परस्य सुहृदौ संमतौ समचेतसौ । ब्रह्मक्षत्रस्य संमानात्प्रजाः सुखमवाप्नुयुः ।।"}, {"c": "12.74", "n": "5", "i": 52646, "v": "विमाननात्तयोरेव प्रजा नश्येयुरेव ह । ब्रह्मक्षत्रं हि सर्वेषां धर्माणां मूलमुच्यते ।।"}, {"c": "12.74", "n": "6", "i": 52647, "v": "अत्राप्युदाहरन्तीममितिहासं पुरातनम् । ऐलकश्यपसंवादं तं निबोध युधिष्ठिर ।।"}, {"c": "12.74", "t": "ऐल उवाच ।"}, {"c": "12.74", "n": "7", "i": 52648, "v": "यदा हि ब्रह्म प्रजहाति क्षत्रं; क्षत्रं यदा वा प्रजहाति ब्रह्म । अन्वग्बलं कतमेऽस्मिन्भजन्ते; तथाबल्यं कतमेऽस्मिन्वियन्ति ।।"}, {"c": "12.74", "t": "कश्यप उवाच ।"}, {"c": "12.74", "n": "8", "i": 52649, "v": "व्यृद्धं राष्ट्रं भवति क्षत्रियस्य; ब्रह्म क्षत्रं यत्र विरुध्यते ह । अन्वग्बलं दस्यवस्तद्भजन्ते;ऽबल्यं तथा तत्र वियन्ति सन्तः ।।"}, {"c": "12.74", "n": "9", "i": 52650, "v": "नैषामुक्षा वर्धते नोत उस्रा; न गर्गरो मथ्यते नो यजन्ते । नैषां पुत्रा वेदमधीयते च; यदा ब्रह्म क्षत्रियाः संत्यजन्ति ।।"}, {"c": "12.74", "n": "10", "i": 52651, "v": "नैषामुक्षा वर्धते जातु गेहे; नाधीयते सप्रजा नो यजन्ते । अपध्वस्ता दस्युभूता भवन्ति; ये ब्राह्मणाः क्षत्रियान्संत्यजन्ति ।।"}, {"c": "12.74", "n": "11", "i": 52652, "v": "एतौ हि नित्यसंयुक्तावितरेतरधारणे । क्षत्रं हि ब्रह्मणो योनिर्योनिः क्षत्रस्य च द्विजाः ।।"}, {"c": "12.74", "n": "12", "i": 52653, "v": "उभावेतौ नित्यमभिप्रपन्नौ; संप्रापतुर्महतीं श्रीप्रतिष्ठाम् । तयोः संधिर्भिद्यते चेत्पुराण;स्ततः सर्वं भवति हि संप्रमूढम् ।।"}, {"c": "12.74", "n": "13", "i": 52654, "v": "नात्र प्लवं लभते पारगामी; महागाधे नौरिव संप्रणुन्ना । चातुर्वर्ण्यं भवति च संप्रमूढं; ततः प्रजाः क्षयसंस्था भवन्ति ।।"}, {"c": "12.74", "n": "14", "i": 52655, "v": "ब्रह्मवृक्षो रक्ष्यमाणो मधु हेम च वर्षति । अरक्ष्यमाणः सततमश्रु पापं च वर्षति ।।"}, {"c": "12.74", "n": "15", "i": 52656, "v": "अब्रह्मचारी चरणादपेतो; यदा ब्रह्मा ब्रह्मणि त्राणमिच्छेत् । आश्चर्यशो वर्षति तत्र देव;स्तत्राभीक्ष्णं दुःसहाश्चाविशन्ति ।।"}, {"c": "12.74", "n": "16", "i": 52657, "v": "स्त्रियं हत्वा ब्राह्मणं वापि पापः; सभायां यत्र लभतेऽनुवादम् । राज्ञः सकाशे न बिभेति चापि; ततो भयं जायते क्षत्रियस्य ।।"}, {"c": "12.74", "n": "17", "i": 52658, "v": "पापैः पापे क्रियमाणेऽतिवेलं; ततो रुद्रो जायते देव एषः । पापैः पापाः संजनयन्ति रुद्रं; ततः सर्वान्साध्वसाधून्हिनस्ति ।।"}, {"c": "12.74", "t": "ऐल उवाच ।"}, {"c": "12.74", "n": "18", "i": 52659, "v": "कुतो रुद्रः कीदृशो वापि रुद्रः; सत्त्वैः सत्त्वं दृश्यते वध्यमानम् । एतद्विद्वन्कश्यप मे प्रचक्ष्व; यतो रुद्रो जायते देव एषः ।।"}, {"c": "12.74", "t": "कश्यप उवाच ।"}, {"c": "12.74", "n": "19", "i": 52660, "v": "आत्मा रुद्रो हृदये मानवानां; स्वं स्वं देहं परदेहं च हन्ति । वातोत्पातैः सदृशं रुद्रमाहु;र्दावैर्जीमूतैः सदृशं रूपमस्य ।।"}, {"c": "12.74", "t": "ऐल उवाच ।"}, {"c": "12.74", "n": "20", "i": 52661, "v": "न वै वातं परिवृनोति कश्चि;न्न जीमूतो वर्षति नैव दावः । तथायुक्तो दृश्यते मानवेषु; कामद्वेषाद्बध्यते मुच्यते च ।।"}, {"c": "12.74", "t": "कश्यप उवाच ।"}, {"c": "12.74", "n": "21", "i": 52662, "v": "यथैकगेहे जातवेदाः प्रदीप्तः; कृत्स्नं ग्रामं प्रदहेत्स त्वरावान् । विमोहनं कुरुते देव एष; ततः सर्वं स्पृश्यते पुण्यपापैः ।।"}, {"c": "12.74", "t": "ऐल उवाच ।"}, {"c": "12.74", "n": "22", "i": 52663, "v": "यदि दण्डः स्पृशते पुण्यभाजं; पापैः पापे क्रियमाणेऽविशेषात् । कस्य हेतोः सुकृतं नाम कुर्या;द्दुष्कृतं वा कस्य हेतोर्न कुर्यात् ।।"}, {"c": "12.74", "t": "कश्यप उवाच ।"}, {"c": "12.74", "n": "23", "i": 52664, "v": "असंत्यागात्पापकृतामपापां;स्तुल्यो दण्डः स्पृशते मिश्रभावात् । शुष्केणार्द्रं दह्यते मिश्रभावा;न्न मिश्रः स्यात्पापकृद्भिः कथंचित् ।।"}, {"c": "12.74", "t": "ऐल उवाच ।"}, {"c": "12.74", "n": "24", "i": 52665, "v": "साध्वसाधून्धारयतीह भूमिः; साध्वसाधूंस्तापयतीह सूर्यः । साध्वसाधून्वातयतीह वायु;रापस्तथा साध्वसाधून्वहन्ति ।।"}, {"c": "12.74", "t": "कश्यप उवाच ।"}, {"c": "12.74", "n": "25", "i": 52666, "v": "एवमस्मिन्वर्तते लोक एव; नामुत्रैवं वर्तते राजपुत्र । प्रेत्यैतयोरन्तरवान्विशेषो; यो वै पुण्यं चरते यश्च पापम् ।।"}, {"c": "12.74", "n": "26", "i": 52667, "v": "पुण्यस्य लोको मधुमान्घृतार्चि;र्हिरण्यज्योतिरमृतस्य नाभिः । तत्र प्रेत्य मोदते ब्रह्मचारी; न तत्र मृत्युर्न जरा नोत दुःखम् ।।"}, {"c": "12.74", "n": "27", "i": 52668, "v": "पापस्य लोको निरयोऽप्रकाशो; नित्यं दुःखः शोकभूयिष्ठ एव । तत्रात्मानं शोचते पापकर्मा; बह्वीः समाः प्रपतन्नप्रतिष्ठः ।।"}, {"c": "12.74", "n": "28", "i": 52669, "v": "मिथो भेदाद्ब्राह्मणक्षत्रियाणां; प्रजा दुःखं दुःसहं चाविशन्ति । एवं ज्ञात्वा कार्य एवेह विद्वा;न्पुरोहितो नैकविद्यो नृपेण ।।"}, {"c": "12.74", "n": "29", "i": 52670, "v": "तं चैवान्वभिषिच्येत तथा धर्मो विधीयते । अग्र्यो हि ब्राह्मणः प्रोक्तः सर्वस्यैवेह धर्मतः ।।"}, {"c": "12.74", "n": "30", "i": 52671, "v": "पूर्वं हि ब्राह्मणाः सृष्टा इति धर्मविदो विदुः । ज्येष्ठेनाभिजनेनास्य प्राप्तं सर्वं यदुत्तरम् ।।"}, {"c": "12.74", "n": "31", "i": 52672, "v": "तस्मान्मान्यश्च पूज्यश्च ब्राह्मणः प्रसृताग्रभुक् । सर्वं श्रेष्ठं वरिष्ठं च निवेद्यं तस्य धर्मतः ।।"}, {"c": "12.74", "n": "32", "i": 52673, "v": "अवश्यमेतत्कर्तव्यं राज्ञा बलवतापि हि । ब्रह्म वर्धयति क्षत्रं क्षत्रतो ब्रह्म वर्धते ।।"}, {"c": "12.75", "t": "भीष्म उवाच ।"}, {"c": "12.75", "n": "1", "i": 52674, "v": "योगक्षेमो हि राष्ट्रस्य राजन्यायत्त उच्यते । योगक्षेमश्च राज्ञोऽपि समायत्तः पुरोहिते ।।"}, {"c": "12.75", "n": "2", "i": 52675, "v": "यतादृष्टं भयं ब्रह्म प्रजानां शमयत्युत । दृष्टं च राजा बाहुभ्यां तद्राष्ट्रं सुखमेधते ।।"}, {"c": "12.75", "n": "3", "i": 52676, "v": "अत्राप्युदाहरन्तीममितिहासं पुरातनम् । मुचुकुन्दस्य संवादं राज्ञो वैश्रवणस्य च ।।"}, {"c": "12.75", "n": "4", "i": 52677, "v": "मुचुकुन्दो विजित्येमां पृथिवीं पृथिवीपतिः । जिज्ञासमानः स्वबलमभ्ययादलकाधिपम् ।।"}, {"c": "12.75", "n": "5", "i": 52678, "v": "ततो वैश्रवणो राजा रक्षांसि समवासृजत् । ते बलान्यवमृद्नन्तः प्राचरंस्तस्य नैरृताः ।।"}, {"c": "12.75", "n": "6", "i": 52679, "v": "स हन्यमाने सैन्ये स्वे मुचुकुन्दो नराधिपः । गर्हयामास विद्वांसं पुरोहितमरिंदमः ।।"}, {"c": "12.75", "n": "7", "i": 52680, "v": "तत उग्रं तपस्तप्त्वा वसिष्ठो ब्रह्मवित्तमः । रक्षांस्यपावधीत्तत्र पन्थानं चाप्यविन्दत ।।"}, {"c": "12.75", "n": "8", "i": 52681, "v": "ततो वैश्रवणो राजा मुचुकुन्दमदर्शयत् । वध्यमानेषु सैन्येषु वचनं चेदमब्रवीत् ।।"}, {"c": "12.75", "n": "9", "i": 52682, "v": "त्वत्तो हि बलिनः पूर्वे राजानः सपुरोहिताः । न चैवं समवर्तंस्ते यथा त्वमिह वर्तसे ।।"}, {"c": "12.75", "n": "10", "i": 52683, "v": "ते खल्वपि कृतास्त्राश्च बलवन्तश्च भूमिपाः । आगम्य पर्युपासन्ते मामीशं सुखदुःखयोः ।।"}, {"c": "12.75", "n": "11", "i": 52684, "v": "यद्यस्ति बाहुवीर्यं ते तद्दर्शयितुमर्हसि । किं ब्राह्मणबलेन त्वमतिमात्रं प्रवर्तसे ।।"}, {"c": "12.75", "n": "12", "i": 52685, "v": "मुचुकुन्दस्ततः क्रुद्धः प्रत्युवाच धनेश्वरम् । न्यायपूर्वमसंरब्धमसंभ्रान्तमिदं वचः ।।"}, {"c": "12.75", "n": "13", "i": 52686, "v": "ब्रह्मक्षत्रमिदं सृष्टमेकयोनि स्वयंभुवा । पृथग्बलविधानं च तल्लोकं परिरक्षति ।।"}, {"c": "12.75", "n": "14", "i": 52687, "v": "तपोमन्त्रबलं नित्यं ब्राह्मणेषु प्रतिष्ठितम् । अस्त्रबाहुबलं नित्यं क्षत्रियेषु प्रतिष्ठितम् ।।"}, {"c": "12.75", "n": "15", "i": 52688, "v": "ताभ्यां संभूय कर्तव्यं प्रजानां परिपालनम् । तथा च मां प्रवर्तन्तं गर्हयस्यलकाधिप ।।"}, {"c": "12.75", "n": "16", "i": 52689, "v": "ततोऽब्रवीद्वैश्रवणो राजानं सपुरोहितम् । नाहं राज्यमनिर्दिष्टं कस्मैचिद्विदधाम्युत ।।"}, {"c": "12.75", "n": "17", "i": 52690, "v": "नाच्छिन्दे चापि निर्दिष्टमिति जानीहि पार्थिव । प्रशाधि पृथिवीं वीर मद्दत्तामखिलामिमाम् ।।"}, {"c": "12.75", "t": "मुचुकुन्द उवाच ।"}, {"c": "12.75", "n": "18", "i": 52691, "v": "नाहं राज्यं भवद्दत्तं भोक्तुमिच्छामि पार्थिव । बाहुवीर्यार्जितं राज्यमश्नीयामिति कामये ।।"}, {"c": "12.75", "t": "भीष्म उवाच ।"}, {"c": "12.75", "n": "19", "i": 52692, "v": "ततो वैश्रवणो राजा विस्मयं परमं ययौ । क्षत्रधर्मे स्थितं दृष्ट्वा मुचुकुन्दमसंभ्रमम् ।।"}, {"c": "12.75", "n": "20", "i": 52693, "v": "ततो राजा मुचुकुन्दः सोऽन्वशासद्वसुंधराम् । बाहुवीर्यार्जितां सम्यक्क्षत्रधर्ममनुव्रतः ।।"}, {"c": "12.75", "n": "21", "i": 52694, "v": "एवं यो ब्रह्मविद्राजा ब्रह्मपूर्वं प्रवर्तते । जयत्यविजितामुर्वीं यशश्च महदश्नुते ।।"}, {"c": "12.75", "n": "22", "i": 52695, "v": "नित्योदको ब्राह्मणः स्यान्नित्यशस्त्रश्च क्षत्रियः । तयोर्हि सर्वमायत्तं यत्किंचिज्जगतीगतम् ।।"}, {"c": "12.76", "t": "युधिष्ठिर उवाच ।"}, {"c": "12.76", "n": "1", "i": 52696, "v": "यया वृत्त्या महीपालो विवर्धयति मानवान् । पुण्यांश्च लोकाञ्जयति तन्मे ब्रूहि पितामह ।।"}, {"c": "12.76", "t": "भीष्म उवाच ।"}, {"c": "12.76", "n": "2", "i": 52697, "v": "दानशीलो भवेद्राजा यज्ञशीलश्च भारत । उपवासतपःशीलः प्रजानां पालने रतः ।।"}, {"c": "12.76", "n": "3", "i": 52698, "v": "सर्वाश्चैव प्रजा नित्यं राजा धर्मेण पालयेत् । उत्थानेनाप्रमादेन पूजयेच्चैव धार्मिकान् ।।"}, {"c": "12.76", "n": "4", "i": 52699, "v": "राज्ञा हि पूजितो धर्मस्ततः सर्वत्र पूज्यते । यद्यदाचरते राजा तत्प्रजानां हि रोचते ।।"}, {"c": "12.76", "n": "5", "i": 52700, "v": "नित्यमुद्यतदण्डश्च भवेन्मृत्युरिवारिषु । निहन्यात्सर्वतो दस्यून्न कामात्कस्यचित्क्षमेत् ।।"}, {"c": "12.76", "n": "6", "i": 52701, "v": "यं हि धर्मं चरन्तीह प्रजा राज्ञा सुरक्षिताः । चतुर्थं तस्य धर्मस्य राजा भारत विन्दति ।।"}, {"c": "12.76", "n": "7", "i": 52702, "v": "यदधीते यद्यजते यद्ददाति यदर्चति । राजा चतुर्थभाक्तस्य प्रजा धर्मेण पालयन् ।।"}, {"c": "12.76", "n": "8", "i": 52703, "v": "यद्राष्ट्रेऽकुशलं किंचिद्राज्ञोऽरक्षयतः प्रजाः । चतुर्थं तस्य पापस्य राजा भारत विन्दति ।।"}, {"c": "12.76", "n": "9", "i": 52704, "v": "अप्याहुः सर्वमेवेति भूयोऽर्धमिति निश्चयः । कर्मणः पृथिवीपाल नृशंसोऽनृतवागपि । तादृशात्किल्बिषाद्राजा शृणु येन प्रमुच्यते ।।"}, {"c": "12.76", "n": "10", "i": 52705, "v": "प्रत्याहर्तुमशक्यं स्याद्धनं चोरैर्हृतं यदि । स्वकोशात्तत्प्रदेयं स्यादशक्तेनोपजीवता ।।"}, {"c": "12.76", "n": "11", "i": 52706, "v": "सर्ववर्णैः सदा रक्ष्यं ब्रह्मस्वं ब्राह्मणास्तथा । न स्थेयं विषये तेषु योऽपकुर्याद्द्विजातिषु ।।"}, {"c": "12.76", "n": "12", "i": 52707, "v": "ब्रह्मस्वे रक्ष्यमाणे हि सर्वं भवति रक्षितम् । तेषां प्रसादे निर्वृत्ते कृतकृत्यो भवेन्नृपः ।।"}, {"c": "12.76", "n": "13", "i": 52708, "v": "पर्जन्यमिव भूतानि महाद्रुममिव द्विजाः । नरास्तमुपजीवन्ति नृपं सर्वार्थसाधकम् ।।"}, {"c": "12.76", "n": "14", "i": 52709, "v": "न हि कामात्मना राज्ञा सततं शठबुद्धिना । नृशंसेनातिलुब्धेन शक्याः पालयितुं प्रजाः ।।"}, {"c": "12.76", "t": "युधिष्ठिर उवाच ।"}, {"c": "12.76", "n": "15", "i": 52710, "v": "नाहं राज्यसुखान्वेषी राज्यमिच्छाम्यपि क्षणम् । धर्मार्थं रोचये राज्यं धर्मश्चात्र न विद्यते ।।"}, {"c": "12.76", "n": "16", "i": 52711, "v": "तदलं मम राज्येन यत्र धर्मो न विद्यते । वनमेव गमिष्यामि तस्माद्धर्मचिकीर्षया ।।"}, {"c": "12.76", "n": "17", "i": 52712, "v": "तत्र मेध्येष्वरण्येषु न्यस्तदण्डो जितेन्द्रियः । धर्ममाराधयिष्यामि मुनिर्मूलफलाशनः ।।"}, {"c": "12.76", "t": "भीष्म उवाच ।"}, {"c": "12.76", "n": "18", "i": 52713, "v": "वेदाहं तव या बुद्धिरानृशंस्यगुणैव सा । न च शुद्धानृशंस्येन शक्यं महदुपासितुम् ।।"}, {"c": "12.76", "n": "19", "i": 52714, "v": "अपि तु त्वा मृदुं दान्तमत्यार्यमतिधार्मिकम् । क्लीबं धर्मघृणायुक्तं न लोको बहु मन्यते ।।"}, {"c": "12.76", "n": "20", "i": 52715, "v": "राजधर्मानवेक्षस्व पितृपैतामहोचितान् । नैतद्राज्ञामथो वृत्तं यथा त्वं स्थातुमिच्छसि ।।"}, {"c": "12.76", "n": "21", "i": 52716, "v": "न हि वैक्लव्यसंसृष्टमानृशंस्यमिहास्थितः । प्रजापालनसंभूतं प्राप्ता धर्मफलं ह्यसि ।।"}, {"c": "12.76", "n": "22", "i": 52717, "v": "न ह्येतामाशिषं पाण्डुर्न च कुन्त्यन्वयाचत । न चैतां प्राज्ञतां तात यया चरसि मेधया ।।"}, {"c": "12.76", "n": "23", "i": 52718, "v": "शौर्यं बलं च सत्त्वं च पिता तव सदाब्रवीत् । माहात्म्यं बलमौदार्यं तव कुन्त्यन्वयाचत ।।"}, {"c": "12.76", "n": "24", "i": 52719, "v": "नित्यं स्वाहा स्वधा नित्यमुभे मानुषदैवते । पुत्रेष्वाशासते नित्यं पितरो दैवतानि च ।।"}, {"c": "12.76", "n": "25", "i": 52720, "v": "दानमध्ययनं यज्ञः प्रजानां परिपालनम् । धर्ममेतमधर्मं वा जन्मनैवाभ्यजायिथाः ।।"}, {"c": "12.76", "n": "26", "i": 52721, "v": "काले धुरि नियुक्तानां वहतां भार आहिते । सीदतामपि कौन्तेय न कीर्तिरवसीदति ।।"}, {"c": "12.76", "n": "27", "i": 52722, "v": "समन्ततो विनियतो वहत्यस्खलितो हि यः । निर्दोषकर्मवचनात्सिद्धिः कर्मण एव सा ।।"}, {"c": "12.76", "n": "28", "i": 52723, "v": "नैकान्तविनिपातेन विचचारेह कश्चन । धर्मी गृही वा राजा वा ब्रह्मचार्यथ वा पुनः ।।"}, {"c": "12.76", "n": "29", "i": 52724, "v": "अल्पं तु साधुभूयिष्ठं यत्कर्मोदारमेव तत् । कृतमेवाकृताच्छ्रेयो न पापीयोऽस्त्यकर्मणः ।।"}, {"c": "12.76", "n": "30", "i": 52725, "v": "यदा कुलीनो धर्मज्ञः प्राप्नोत्यैश्वर्यमुत्तमम् । योगक्षेमस्तदा राजन्कुशलायैव कल्पते ।।"}, {"c": "12.76", "n": "31", "i": 52726, "v": "दानेनान्यं बलेनान्यमन्यं सूनृतया गिरा । सर्वतः परिगृह्णीयाद्राज्यं प्राप्येह धार्मिकः ।।"}, {"c": "12.76", "n": "32", "i": 52727, "v": "यं हि वैद्याः कुले जाता अवृत्तिभयपीडिताः । प्राप्य तृप्ताः प्रतिष्ठन्ति धर्मः कोऽभ्यधिकस्ततः ।।"}, {"c": "12.76", "t": "युधिष्ठिर उवाच ।"}, {"c": "12.76", "n": "33", "i": 52728, "v": "किं न्वतः परमं स्वर्ग्यं का न्वतः प्रीतिरुत्तमा । किं न्वतः परमैश्वर्यं ब्रूहि मे यदि मन्यसे ।।"}, {"c": "12.76", "t": "भीष्म उवाच ।"}, {"c": "12.76", "n": "34", "i": 52729, "v": "यस्मिन्प्रतिष्ठिताः सम्यक्क्षेमं विन्दन्ति तत्क्षणम् । स स्वर्गजित्तमोऽस्माकं सत्यमेतद्ब्रवीमि ते ।।"}, {"c": "12.76", "n": "35", "i": 52730, "v": "त्वमेव प्रीतिमांस्तस्मात्कुरूणां कुरुसत्तम । भव राजा जय स्वर्गं सतो रक्षासतो जहि ।।"}, {"c": "12.76", "n": "36", "i": 52731, "v": "अनु त्वा तात जीवन्तु सुहृदः साधुभिः सह । पर्जन्यमिव भूतानि स्वादुद्रुममिवाण्डजाः ।।"}, {"c": "12.76", "n": "37", "i": 52732, "v": "धृष्टं शूरं प्रहर्तारमनृशंसं जितेन्द्रियम् । वत्सलं संविभक्तारमनु जीवन्तु त्वां जनाः ।।"}, {"c": "12.77", "t": "युधिष्ठिर उवाच ।"}, {"c": "12.77", "n": "1", "i": 52733, "v": "स्वकर्मण्यपरे युक्तास्तथैवान्ये विकर्मणि । तेषां विशेषमाचक्ष्व ब्राह्मणानां पितामह ।।"}, {"c": "12.77", "t": "भीष्म उवाच ।"}, {"c": "12.77", "n": "2", "i": 52734, "v": "विद्यालक्षणसंपन्नाः सर्वत्राम्नायदर्शिनः । एते ब्रह्मसमा राजन्ब्राह्मणाः परिकीर्तिताः ।।"}, {"c": "12.77", "n": "3", "i": 52735, "v": "ऋत्विगाचार्यसंपन्नाः स्वेषु कर्मस्ववस्थिताः । एते देवसमा राजन्ब्राह्मणानां भवन्त्युत ।।"}, {"c": "12.77", "n": "4", "i": 52736, "v": "ऋत्विक्पुरोहितो मन्त्री दूतोऽथार्थानुशासकः । एते क्षत्रसमा राजन्ब्राह्मणानां भवन्त्युत ।।"}, {"c": "12.77", "n": "5", "i": 52737, "v": "अश्वारोहा गजारोहा रथिनोऽथ पदातयः । एते वैश्यसमा राजन्ब्राह्मणानां भवन्त्युत ।।"}, {"c": "12.77", "n": "6", "i": 52738, "v": "जन्मकर्मविहीना ये कदर्या ब्रह्मबन्धवः । एते शूद्रसमा राजन्ब्राह्मणानां भवन्त्युत ।।"}, {"c": "12.77", "n": "7", "i": 52739, "v": "अश्रोत्रियाः सर्व एव सर्वे चानाहिताग्नयः । तान्सर्वान्धार्मिको राजा बलिं विष्टिं च कारयेत् ।।"}, {"c": "12.77", "n": "8", "i": 52740, "v": "आह्वायका देवलका नक्षत्रग्रामयाजकाः । एते ब्राह्मणचण्डाला महापथिकपञ्चमाः ।।"}, {"c": "12.77", "n": "9", "i": 52741, "v": "एतेभ्यो बलिमादद्याद्धीनकोशो महीपतिः । ऋते ब्रह्मसमेभ्यश्च देवकल्पेभ्य एव च ।।"}, {"c": "12.77", "n": "10", "i": 52742, "v": "अब्राह्मणानां वित्तस्य स्वामी राजेति वैदिकम् । ब्राह्मणानां च ये केचिद्विकर्मस्था भवन्त्युत ।।"}, {"c": "12.77", "n": "11", "i": 52743, "v": "विकर्मस्थास्तु नोपेक्ष्या जातु राज्ञा कथंचन । नियम्याः संविभज्याश्च धर्मानुग्रहकाम्यया ।।"}, {"c": "12.77", "n": "12", "i": 52744, "v": "यस्य स्म विषये राज्ञः स्तेनो भवति वै द्विजः । राज्ञ एवापराधं तं मन्यन्ते तद्विदो जनाः ।।"}, {"c": "12.77", "n": "13", "i": 52745, "v": "अवृत्त्या यो भवेत्स्तेनो वेदवित्स्नातकस्तथा । राजन्स राज्ञा भर्तव्य इति धर्मविदो विदुः ।।"}, {"c": "12.77", "n": "14", "i": 52746, "v": "स चेन्नो परिवर्तेत कृतवृत्तिः परंतप । ततो निर्वासनीयः स्यात्तस्माद्देशात्सबान्धवः ।।"}, {"c": "12.78", "t": "युधिष्ठिर उवाच ।"}, {"c": "12.78", "n": "1", "i": 52747, "v": "केषां राजा प्रभवति वित्तस्य भरतर्षभ । कया च वृत्त्या वर्तेत तन्मे ब्रूहि पितामह ।।"}, {"c": "12.78", "t": "भीष्म उवाच ।"}, {"c": "12.78", "n": "2", "i": 52748, "v": "अब्राह्मणानां वित्तस्य स्वामी राजेति वैदिकम् । ब्राह्मणानां च ये केचिद्विकर्मस्था भवन्त्युत ।।"}, {"c": "12.78", "n": "3", "i": 52749, "v": "विकर्मस्थाश्च नोपेक्ष्या विप्रा राज्ञा कथंचन । इति राज्ञां पुरावृत्तमभिजल्पन्ति साधवः ।।"}, {"c": "12.78", "n": "4", "i": 52750, "v": "यस्य स्म विषये राज्ञः स्तेनो भवति वै द्विजः । राज्ञ एवापराधं तं मन्यन्ते किल्बिषं नृप ।।"}, {"c": "12.78", "n": "5", "i": 52751, "v": "अभिशस्तमिवात्मानं मन्यन्ते तेन कर्मणा । तस्माद्राजर्षयः सर्वे ब्राह्मणानन्वपालयन् ।।"}, {"c": "12.78", "n": "6", "i": 52752, "v": "अत्राप्युदाहरन्तीममितिहासं पुरातनम् । गीतं केकयराजेन ह्रियमाणेन रक्षसा ।।"}, {"c": "12.78", "n": "7", "i": 52753, "v": "केकयानामधिपतिं रक्षो जग्राह दारुणम् । स्वाध्यायेनान्वितं राजन्नरण्ये संशितव्रतम् ।।"}, {"c": "12.78", "t": "राजोवाच ।"}, {"c": "12.78", "n": "8", "i": 52754, "v": "न मे स्तेनो जनपदे न कदर्यो न मद्यपः । नानाहिताग्निर्नायज्वा मामकान्तरमाविशः ।।"}, {"c": "12.78", "n": "9", "i": 52755, "v": "न च मे ब्राह्मणोऽविद्वान्नाव्रती नाप्यसोमपः । नानाहिताग्निर्विषये मामकान्तरमाविशः ।।"}, {"c": "12.78", "n": "10", "i": 52756, "v": "नानाप्तदक्षिणैर्यज्ञैर्यजन्ते विषये मम । अधीते नाव्रती कश्चिन्मामकान्तरमाविशः ।।"}, {"c": "12.78", "n": "11", "i": 52757, "v": "अधीयतेऽध्यापयन्ति यजन्ते याजयन्ति च । ददति प्रतिगृह्णन्ति षट्सु कर्मस्ववस्थिताः ।।"}, {"c": "12.78", "n": "12", "i": 52758, "v": "पूजिताः संविभक्ताश्च मृदवः सत्यवादिनः । ब्राह्मणा मे स्वकर्मस्था मामकान्तरमाविशः ।।"}, {"c": "12.78", "n": "13", "i": 52759, "v": "न याचन्ते प्रयच्छन्ति सत्यधर्मविशारदाः । नाध्यापयन्त्यधीयन्ते यजन्ते न च याजकाः ।।"}, {"c": "12.78", "n": "14", "i": 52760, "v": "ब्राह्मणान्परिरक्षन्ति संग्रामेष्वपलायिनः । क्षत्रिया मे स्वकर्मस्था मामकान्तरमाविशः ।।"}, {"c": "12.78", "n": "15", "i": 52761, "v": "कृषिगोरक्षवाणिज्यमुपजीवन्त्यमायया । अप्रमत्ताः क्रियावन्तः सुव्रताः सत्यवादिनः ।।"}, {"c": "12.78", "n": "16", "i": 52762, "v": "संविभागं दमं शौचं सौहृदं च व्यपाश्रिताः । मम वैश्याः स्वकर्मस्था मामकान्तरमाविशः ।।"}, {"c": "12.78", "n": "17", "i": 52763, "v": "त्रीन्वर्णाननुतिष्ठन्ति यथावदनसूयकाः । मम शूद्राः स्वकर्मस्था मामकान्तरमाविशः ।।"}, {"c": "12.78", "n": "18", "i": 52764, "v": "कृपणानाथवृद्धानां दुर्बलातुरयोषिताम् । संविभक्तास्मि सर्वेषां मामकान्तरमाविशः ।।"}, {"c": "12.78", "n": "19", "i": 52765, "v": "कुलदेशादिधर्माणां प्रथितानां यथाविधि । अव्युच्छेत्तास्मि सर्वेषां मामकान्तरमाविशः ।।"}, {"c": "12.78", "n": "20", "i": 52766, "v": "तपस्विनो मे विषये पूजिताः परिपालिताः । संविभक्ताश्च सत्कृत्य मामकान्तरमाविशः ।।"}, {"c": "12.78", "n": "21", "i": 52767, "v": "नासंविभज्य भोक्तास्मि न विशामि परस्त्रियम् । स्वतन्त्रो जातु न क्रीडे मामकान्तरमाविशः ।।"}, {"c": "12.78", "n": "22", "i": 52768, "v": "नाब्रह्मचारी भिक्षावान्भिक्षुर्वाब्रह्मचारिकः । अनृत्विजं हुतं नास्ति मामकान्तरमाविशः ।।"}, {"c": "12.78", "n": "23", "i": 52769, "v": "नावजानाम्यहं वृद्धान्न वैद्यान्न तपस्विनः । राष्ट्रे स्वपति जागर्मि मामकान्तरमाविशः ।।"}, {"c": "12.78", "n": "24", "i": 52770, "v": "वेदाध्ययनसंपन्नस्तपस्वी सर्वधर्मवित् । स्वामी सर्वस्य राज्यस्य श्रीमान्मम पुरोहितः ।।"}, {"c": "12.78", "n": "25", "i": 52771, "v": "दानेन दिव्यानभिवाञ्छामि लोका;न्सत्येनाथो ब्राह्मणानां च गुप्त्या । शुश्रूषया चापि गुरूनुपैमि; न मे भयं विद्यते राक्षसेभ्यः ।।"}, {"c": "12.78", "n": "26", "i": 52772, "v": "न मे राष्ट्रे विधवा ब्रह्मबन्धु;र्न ब्राह्मणः कृपणो नोत चोरः । न पारजायी न च पापकर्मा; न मे भयं विद्यते राक्षसेभ्यः ।।"}, {"c": "12.78", "n": "27", "i": 52773, "v": "न मे शस्त्रैरनिर्भिन्नमङ्गे द्व्यङ्गुलमन्तरम् । धर्मार्थं युध्यमानस्य मामकान्तरमाविशः ।।"}, {"c": "12.78", "n": "28", "i": 52774, "v": "गोब्राह्मणे च यज्ञे च नित्यं स्वस्त्ययनं मम । आशासते जना राष्ट्रे मामकान्तरमाविशः ।।"}, {"c": "12.78", "t": "राक्षस उवाच ।"}, {"c": "12.78", "n": "29", "i": 52775, "v": "यस्मात्सर्वास्ववस्थासु धर्ममेवान्ववेक्षसे । तस्मात्प्राप्नुहि कैकेय गृहान्स्वस्ति व्रजाम्यहम् ।।"}, {"c": "12.78", "n": "30", "i": 52776, "v": "येषां गोब्राह्मणा रक्ष्याः प्रजा रक्ष्याश्च केकय । न रक्षोभ्यो भयं तेषां कुत एव तु मानुषात् ।।"}, {"c": "12.78", "n": "31", "i": 52777, "v": "येषां पुरोगमा विप्रा येषां ब्रह्मबलं बलम् । प्रियातिथ्यास्तथा दारास्ते वै स्वर्गजितो नराः ।।"}, {"c": "12.78", "t": "भीष्म उवाच ।"}, {"c": "12.78", "n": "32", "i": 52778, "v": "तस्माद्द्विजातीन्रक्षेत ते हि रक्षन्ति रक्षिताः । आशीरेषां भवेद्राज्ञां राष्ट्रं सम्यक्प्रवर्धते ।।"}, {"c": "12.78", "n": "33", "i": 52779, "v": "तस्माद्राज्ञा विशेषेण विकर्मस्था द्विजातयः । नियम्याः संविभज्याश्च प्रजानुग्रहकारणात् ।।"}, {"c": "12.78", "n": "34", "i": 52780, "v": "य एवं वर्तते राजा पौरजानपदेष्विह । अनुभूयेह भद्राणि प्राप्नोतीन्द्रसलोकताम् ।।"}, {"c": "12.79", "t": "युधिष्ठिर उवाच ।"}, {"c": "12.79", "n": "1", "i": 52781, "v": "व्याख्याता क्षत्रधर्मेण वृत्तिरापत्सु भारत । कथंचिद्वैश्यधर्मेण जीवेद्वा ब्राह्मणो न वा ।।"}, {"c": "12.79", "t": "भीष्म उवाच ।"}, {"c": "12.79", "n": "2", "i": 52782, "v": "अशक्तः क्षत्रधर्मेण वैश्यधर्मेण वर्तयेत् । कृषिगोरक्षमास्थाय व्यसने वृत्तिसंक्षये ।।"}, {"c": "12.79", "t": "युधिष्ठिर उवाच ।"}, {"c": "12.79", "n": "3", "i": 52783, "v": "कानि पण्यानि विक्रीणन्स्वर्गलोकान्न हीयते । ब्राह्मणो वैश्यधर्मेण वर्तयन्भरतर्षभ ।।"}, {"c": "12.79", "t": "भीष्म उवाच ।"}, {"c": "12.79", "n": "4", "i": 52784, "v": "सुरा लवणमित्येव तिलान्केसरिणः पशून् । ऋषभान्मधु मांसं च कृतान्नं च युधिष्ठिर ।।"}, {"c": "12.79", "n": "5", "i": 52785, "v": "सर्वास्ववस्थास्वेतानि ब्राह्मणः परिवर्जयेत् । एतेषां विक्रयात्तात ब्राह्मणो नरकं व्रजेत् ।।"}, {"c": "12.79", "n": "6", "i": 52786, "v": "अजोऽग्निर्वरुणो मेषः सूर्योऽश्वः पृथिवी विराट् । धेनुर्यज्ञश्च सोमश्च न विक्रेयाः कथंचन ।।"}, {"c": "12.79", "n": "7", "i": 52787, "v": "पक्वेनामस्य निमयं न प्रशंसन्ति साधवः । निमयेत्पक्वमामेन भोजनार्थाय भारत ।।"}, {"c": "12.79", "n": "8", "i": 52788, "v": "वयं सिद्धमशिष्यामो भवान्साधयतामिदम् । एवं समीक्ष्य निमयन्नाधर्मोऽस्ति कदाचन ।।"}, {"c": "12.79", "n": "9", "i": 52789, "v": "अत्र ते वर्तयिष्यामि यथा धर्मः पुरातनः । व्यवहारप्रवृत्तानां तन्निबोध युधिष्ठिर ।।"}, {"c": "12.79", "n": "10", "i": 52790, "v": "भवतेऽहं ददानीदं भवानेतत्प्रयच्छतु । रुचिते वर्तते धर्मो न बलात्संप्रवर्तते ।।"}, {"c": "12.79", "n": "11", "i": 52791, "v": "इत्येवं संप्रवर्तन्त व्यवहाराः पुरातनाः । ऋषीणामितरेषां च साधु चेदमसंशयम् ।।"}, {"c": "12.79", "t": "युधिष्ठिर उवाच ।"}, {"c": "12.79", "n": "12", "i": 52792, "v": "अथ तात यदा सर्वाः शस्त्रमाददते प्रजाः । व्युत्क्रामन्ति स्वधर्मेभ्यः क्षत्रस्य क्षीयते बलम् ।।"}, {"c": "12.79", "n": "13", "i": 52793, "v": "राजा त्राता न लोके स्यात्किं तदा स्यात्परायणम् । एतन्मे संशयं ब्रूहि विस्तरेण पितामह ।।"}, {"c": "12.79", "t": "भीष्म उवाच ।"}, {"c": "12.79", "n": "14", "i": 52794, "v": "दानेन तपसा यज्ञैरद्रोहेण दमेन च । ब्राह्मणप्रमुखा वर्णाः क्षेममिच्छेयुरात्मनः ।।"}, {"c": "12.79", "n": "15", "i": 52795, "v": "तेषां ये वेदबलिनस्त उत्थाय समन्ततः । राज्ञो बलं वर्धयेयुर्महेन्द्रस्येव देवताः ।।"}, {"c": "12.79", "n": "16", "i": 52796, "v": "राज्ञो हि क्षीयमाणस्य ब्रह्मैवाहुः परायणम् । तस्माद्ब्रह्मबलेनैव समुत्थेयं विजानता ।।"}, {"c": "12.79", "n": "17", "i": 52797, "v": "यदा तु विजयी राजा क्षेमं राष्ट्रेऽभिसंदधेत् । तदा वर्णा यथाधर्ममाविशेयुः स्वकर्मसु ।।"}, {"c": "12.79", "n": "18", "i": 52798, "v": "उन्मर्यादे प्रवृत्ते तु दस्युभिः संकरे कृते । सर्वे वर्णा न दुष्येयुः शस्त्रवन्तो युधिष्ठिर ।।"}, {"c": "12.79", "t": "युधिष्ठिर उवाच ।"}, {"c": "12.79", "n": "19", "i": 52799, "v": "अथ चेत्सर्वतः क्षत्रं प्रदुष्येद्ब्राह्मणान्प्रति । कस्तस्य ब्राह्मणस्त्राता को धर्मः किं परायणम् ।।"}, {"c": "12.79", "t": "भीष्म उवाच ।"}, {"c": "12.79", "n": "20", "i": 52800, "v": "तपसा ब्रह्मचर्येण शस्त्रेण च बलेन च । अमायया मायया च नियन्तव्यं तदा भवेत् ।।"}, {"c": "12.79", "n": "21", "i": 52801, "v": "क्षत्रस्याभिप्रवृद्धस्य ब्राह्मणेषु विशेषतः । ब्रह्मैव संनियन्तृ स्यात्क्षत्रं हि ब्रह्मसंभवम् ।।"}, {"c": "12.79", "n": "22", "i": 52802, "v": "अद्भ्योऽग्निर्ब्रह्मतः क्षत्रमश्मनो लोहमुत्थितम् । तेषां सर्वत्रगं तेजः स्वासु योनिषु शाम्यति ।।"}, {"c": "12.79", "n": "23", "i": 52803, "v": "यदा छिनत्त्ययोऽश्मानमग्निश्चापोऽभिपद्यते । क्षत्रं च ब्राह्मणं द्वेष्टि तदा शाम्यन्ति ते त्रयः ।।"}, {"c": "12.79", "n": "24", "i": 52804, "v": "तस्माद्ब्रह्मणि शाम्यन्ति क्षत्रियाणां युधिष्ठिर । समुदीर्णान्यजेयानि तेजांसि च बलानि च ।।"}, {"c": "12.79", "n": "25", "i": 52805, "v": "ब्रह्मवीर्ये मृदूभूते क्षत्रवीर्ये च दुर्बले । दुष्टेषु सर्ववर्णेषु ब्राह्मणान्प्रति सर्वशः ।।"}, {"c": "12.79", "n": "26", "i": 52806, "v": "ये तत्र युद्धं कुर्वन्ति त्यक्त्वा जीवितमात्मनः । ब्राह्मणान्परिरक्षन्तो धर्ममात्मानमेव च ।।"}, {"c": "12.79", "n": "27", "i": 52807, "v": "मनस्विनो मन्युमन्तः पुण्यलोका भवन्ति ते । ब्राह्मणार्थं हि सर्वेषां शस्त्रग्रहणमिष्यते ।।"}, {"c": "12.79", "n": "28", "i": 52808, "v": "अति स्विष्टस्वधीतानां लोकानति तपस्विनाम् । अनाशकाग्न्योर्विशतां शूरा यान्ति परां गतिम् । एवमेवात्मनस्त्यागान्नान्यं धर्मं विदुर्जनाः ।।"}, {"c": "12.79", "n": "29", "i": 52809, "v": "तेभ्यो नमश्च भद्रं च ये शरीराणि जुह्वति । ब्रह्मद्विषो नियच्छन्तस्तेषां नोऽस्तु सलोकता । ब्रह्मलोकजितः स्वर्ग्यान्वीरांस्तान्मनुरब्रवीत् ।।"}, {"c": "12.79", "n": "30", "i": 52810, "v": "यथाश्वमेधावभृथे स्नाताः पूता भवन्त्युत । दुष्कृतः सुकृतश्चैव तथा शस्त्रहता रणे ।।"}, {"c": "12.79", "n": "31", "i": 52811, "v": "भवत्यधर्मो धर्मो हि धर्माधर्मावुभावपि । कारणाद्देशकालस्य देशकालः स तादृशः ।।"}, {"c": "12.79", "n": "32", "i": 52812, "v": "मैत्राः क्रूराणि कुर्वन्तो जयन्ति स्वर्गमुत्तमम् । धर्म्याः पापानि कुर्वन्तो गच्छन्ति परमां गतिम् ।।"}, {"c": "12.79", "n": "33", "i": 52813, "v": "ब्राह्मणस्त्रिषु कालेषु शस्त्रं गृह्णन्न दुष्यति । आत्मत्राणे वर्णदोषे दुर्गस्य नियमेषु च ।।"}, {"c": "12.79", "t": "युधिष्ठिर उवाच ।"}, {"c": "12.79", "n": "34", "i": 52814, "v": "अभ्युत्थिते दस्युबले क्षत्रार्थे वर्णसंकरे । संप्रमूढेषु वर्णेषु यद्यन्योऽभिभवेद्बली ।।"}, {"c": "12.79", "n": "35", "i": 52815, "v": "ब्राह्मणो यदि वा वैश्यः शूद्रो वा राजसत्तम । दस्युभ्योऽथ प्रजा रक्षेद्दण्डं धर्मेण धारयन् ।।"}, {"c": "12.79", "n": "36", "i": 52816, "v": "कार्यं कुर्यान्न वा कुर्यात्संवार्यो वा भवेन्न वा । न स्म शस्त्रं ग्रहीतव्यमन्यत्र क्षत्रबन्धुतः ।।"}, {"c": "12.79", "t": "भीष्म उवाच ।"}, {"c": "12.79", "n": "37", "i": 52817, "v": "अपारे यो भवेत्पारमप्लवे यः प्लवो भवेत् । शूद्रो वा यदि वाप्यन्यः सर्वथा मानमर्हति ।।"}, {"c": "12.79", "n": "38", "i": 52818, "v": "यमाश्रित्य नरा राजन्वर्तयेयुर्यथासुखम् । अनाथाः पाल्यमाना वै दस्युभिः परिपीडिताः ।।"}, {"c": "12.79", "n": "39", "i": 52819, "v": "तमेव पूजयेरंस्ते प्रीत्या स्वमिव बान्धवम् । महद्ध्यभीक्ष्णं कौरव्य कर्ता सन्मानमर्हति ।।"}, {"c": "12.79", "n": "40", "i": 52820, "v": "किमुक्ष्णावहता कृत्यं किं धेन्वा चाप्यदुग्धया । वन्ध्यया भार्यया कोऽर्थः कोऽर्थो राज्ञाप्यरक्षता ।।"}, {"c": "12.79", "n": "41", "i": 52821, "v": "यथा दारुमयो हस्ती यथा चर्ममयो मृगः । यथा ह्यनेत्रः शकटः पथि क्षेत्रं यथोषरम् ।।"}, {"c": "12.79", "n": "42", "i": 52822, "v": "एवं ब्रह्मानधीयानं राजा यश्च न रक्षिता । न वर्षति च यो मेघः सर्व एते निरर्थकाः ।।"}, {"c": "12.79", "n": "43", "i": 52823, "v": "नित्यं यस्तु सतो रक्षेदसतश्च निबर्हयेत् । स एव राजा कर्तव्यस्तेन सर्वमिदं धृतम् ।।"}, {"c": "12.80", "t": "युधिष्ठिर उवाच ।"}, {"c": "12.80", "n": "1", "i": 52824, "v": "क्वसमुत्थाः कथंशीला ऋत्विजः स्युः पितामह । कथंविधाश्च राजेन्द्र तद्ब्रूहि वदतां वर ।।"}, {"c": "12.80", "t": "भीष्म उवाच ।"}, {"c": "12.80", "n": "2", "i": 52825, "v": "प्रतिकर्म पुराचार ऋत्विजां स्म विधीयते । आदौ छन्दांसि विज्ञाय द्विजानां श्रुतमेव च ।।"}, {"c": "12.80", "n": "3", "i": 52826, "v": "ये त्वेकरतयो नित्यं धीरा नाप्रियवादिनः । परस्परस्य सुहृदः संमताः समदर्शिनः ।।"}, {"c": "12.80", "n": "4", "i": 52827, "v": "येष्वानृशंस्यं सत्यं चाप्यहिंसा तप आर्जवम् । अद्रोहो नाभिमानश्च ह्रीस्तितिक्षा दमः शमः ।।"}, {"c": "12.80", "n": "5", "i": 52828, "v": "ह्रीमान्सत्यधृतिर्दान्तो भूतानामविहिंसकः । अकामद्वेषसंयुक्तस्त्रिभिः शुक्लैः समन्वितः ।।"}, {"c": "12.80", "n": "6", "i": 52829, "v": "अहिंसको ज्ञानतृप्तः स ब्रह्मासनमर्हति । एते महर्त्विजस्तात सर्वे मान्या यथातथम् ।।"}, {"c": "12.80", "t": "युधिष्ठिर उवाच ।"}, {"c": "12.80", "n": "7", "i": 52830, "v": "यदिदं वेदवचनं दक्षिणासु विधीयते । इदं देयमिदं देयं न क्वचिद्व्यवतिष्ठते ।।"}, {"c": "12.80", "n": "8", "i": 52831, "v": "नेदं प्रति धनं शास्त्रमापद्धर्ममशास्त्रतः । आज्ञा शास्त्रस्य घोरेयं न शक्तिं समवेक्षते ।।"}, {"c": "12.80", "n": "9", "i": 52832, "v": "श्रद्धामारभ्य यष्टव्यमित्येषा वैदिकी श्रुतिः । मिथ्योपेतस्य यज्ञस्य किमु श्रद्धा करिष्यति ।।"}, {"c": "12.80", "t": "भीष्म उवाच ।"}, {"c": "12.80", "n": "10", "i": 52833, "v": "न वेदानां परिभवान्न शाठ्येन न मायया । कश्चिन्महदवाप्नोति मा ते भूद्बुद्धिरीदृशी ।।"}, {"c": "12.80", "n": "11", "i": 52834, "v": "यज्ञाङ्गं दक्षिणास्तात वेदानां परिबृंहणम् । न मन्त्रा दक्षिणाहीनास्तारयन्ति कथंचन ।।"}, {"c": "12.80", "n": "12", "i": 52835, "v": "शक्तिस्तु पूर्णपात्रेण संमितानवमा भवेत् । अवश्यं तात यष्टव्यं त्रिभिर्वर्णैर्यथाविधि ।।"}, {"c": "12.80", "n": "13", "i": 52836, "v": "सोमो राजा ब्राह्मणानामित्येषा वैदिकी श्रुतिः । तं च विक्रेतुमिच्छन्ति न वृथा वृत्तिरिष्यते । तेन क्रीतेन धर्मेण ततो यज्ञः प्रतायते ।।"}, {"c": "12.80", "n": "14", "i": 52837, "v": "इत्येवं धर्मतः ख्यातमृषिभिर्धर्मवादिभिः । पुमान्यज्ञश्च सोमश्च न्यायवृत्तो यथा भवेत् । अन्यायवृत्तः पुरुषो न परस्य न चात्मनः ।।"}, {"c": "12.80", "n": "15", "i": 52838, "v": "शरीरं यज्ञपात्राणि इत्येषा श्रूयते श्रुतिः । तानि सम्यक्प्रणीतानि ब्राह्मणानां महात्मनाम् ।।"}, {"c": "12.80", "n": "16", "i": 52839, "v": "तपो यज्ञादपि श्रेष्ठमित्येषा परमा श्रुतिः । तत्ते तपः प्रवक्ष्यामि विद्वंस्तदपि मे शृणु ।।"}, {"c": "12.80", "n": "17", "i": 52840, "v": "अहिंसा सत्यवचनमानृशंस्यं दमो घृणा । एतत्तपो विदुर्धीरा न शरीरस्य शोषणम् ।।"}, {"c": "12.80", "n": "18", "i": 52841, "v": "अप्रामाण्यं च वेदानां शास्त्राणां चातिलङ्घनम् । अव्यवस्था च सर्वत्र तद्वै नाशनमात्मनः ।।"}, {"c": "12.80", "n": "19", "i": 52842, "v": "निबोध दशहोतॄणां विधानं पार्थ यादृशम् । चित्तिः स्रुक्चित्तमाज्यं च पवित्रं ज्ञानमुत्तमम् ।।"}, {"c": "12.80", "n": "20", "i": 52843, "v": "सर्वं जिह्मं मृत्युपदमार्जवं ब्रह्मणः पदम् । एतावाञ्ज्ञानविषयः किं प्रलापः करिष्यति ।।"}, {"c": "12.81", "t": "युधिष्ठिर उवाच ।"}, {"c": "12.81", "n": "1", "i": 52844, "v": "यदप्यल्पतरं कर्म तदप्येकेन दुष्करम् । पुरुषेणासहायेन किमु राज्यं पितामह ।।"}, {"c": "12.81", "n": "2", "i": 52845, "v": "किंशीलः किंसमाचारो राज्ञोऽर्थसचिवो भवेत् । कीदृशे विश्वसेद्राजा कीदृशे नापि विश्वसेत् ।।"}, {"c": "12.81", "t": "भीष्म उवाच ।"}, {"c": "12.81", "n": "3", "i": 52846, "v": "चतुर्विधानि मित्राणि राज्ञां राजन्भवन्त्युत । सहार्थो भजमानश्च सहजः कृत्रिमस्तथा ।।"}, {"c": "12.81", "n": "4", "i": 52847, "v": "धर्मात्मा पञ्चमं मित्रं स तु नैकस्य न द्वयोः । यतो धर्मस्ततो वा स्यान्मध्यस्थो वा ततो भवेत् ।।"}, {"c": "12.81", "n": "5", "i": 52848, "v": "यस्तस्यार्थो न रोचेत न तं तस्य प्रकाशयेत् । धर्माधर्मेण राजानश्चरन्ति विजिगीषवः ।।"}, {"c": "12.81", "n": "6", "i": 52849, "v": "चतुर्णां मध्यमौ श्रेष्ठौ नित्यं शङ्क्यौ तथापरौ । सर्वे नित्यं शङ्कितव्याः प्रत्यक्षं कार्यमात्मनः ।।"}, {"c": "12.81", "n": "7", "i": 52850, "v": "न हि राज्ञा प्रमादो वै कर्तव्यो मित्ररक्षणे । प्रमादिनं हि राजानं लोकाः परिभवन्त्युत ।।"}, {"c": "12.81", "n": "8", "i": 52851, "v": "असाधुः साधुतामेति साधुर्भवति दारुणः । अरिश्च मित्रं भवति मित्रं चापि प्रदुष्यति ।।"}, {"c": "12.81", "n": "9", "i": 52852, "v": "अनित्यचित्तः पुरुषस्तस्मिन्को जातु विश्वसेत् । तस्मात्प्रधानं यत्कार्यं प्रत्यक्षं तत्समाचरेत् ।।"}, {"c": "12.81", "n": "10", "i": 52853, "v": "एकान्तेन हि विश्वासः कृत्स्नो धर्मार्थनाशकः । अविश्वासश्च सर्वत्र मृत्युना न विशिष्यते ।।"}, {"c": "12.81", "n": "11", "i": 52854, "v": "अकालमृत्युर्विश्वासो विश्वसन्हि विपद्यते । यस्मिन्करोति विश्वासमिच्छतस्तस्य जीवति ।।"}, {"c": "12.81", "n": "12", "i": 52855, "v": "तस्माद्विश्वसितव्यं च शङ्कितव्यं च केषुचित् । एषा नीतिगतिस्तात लक्ष्मीश्चैव सनातनी ।।"}, {"c": "12.81", "n": "13", "i": 52856, "v": "यं मन्येत ममाभावादिममर्थागमः स्पृशेत् । नित्यं तस्माच्छङ्कितव्यममित्रं तं विदुर्बुधाः ।।"}, {"c": "12.81", "n": "14", "i": 52857, "v": "यस्य क्षेत्रादप्युदकं क्षेत्रमन्यस्य गच्छति । न तत्रानिच्छतस्तस्य भिद्येरन्सर्वसेतवः ।।"}, {"c": "12.81", "n": "15", "i": 52858, "v": "तथैवात्युदकाद्भीतस्तस्य भेदनमिच्छति । यमेवंलक्षणं विद्यात्तममित्रं विनिर्दिशेत् ।।"}, {"c": "12.81", "n": "16", "i": 52859, "v": "यः समृद्ध्या न तुष्येत क्षये दीनतरो भवेत् । एतदुत्तममित्रस्य निमित्तमभिचक्षते ।।"}, {"c": "12.81", "n": "17", "i": 52860, "v": "यं मन्येत ममाभावादस्याभावो भवेदिति । तस्मिन्कुर्वीत विश्वासं यथा पितरि वै तथा ।।"}, {"c": "12.81", "n": "18", "i": 52861, "v": "तं शक्त्या वर्धमानश्च सर्वतः परिबृंहयेत् । नित्यं क्षताद्वारयति यो धर्मेष्वपि कर्मसु ।।"}, {"c": "12.81", "n": "19", "i": 52862, "v": "क्षताद्भीतं विजानीयादुत्तमं मित्रलक्षणम् । ये तस्य क्षतमिच्छन्ति ते तस्य रिपवः स्मृताः ।।"}, {"c": "12.81", "n": "20", "i": 52863, "v": "व्यसनान्नित्यभीतोऽसौ समृद्ध्यामेव तृप्यते । यत्स्यादेवंविधं मित्रं तदात्मसममुच्यते ।।"}, {"c": "12.81", "n": "21", "i": 52864, "v": "रूपवर्णस्वरोपेतस्तितिक्षुरनसूयकः । कुलीनः शीलसंपन्नः स ते स्यात्प्रत्यनन्तरः ।।"}, {"c": "12.81", "n": "22", "i": 52865, "v": "मेधावी स्मृतिमान्दक्षः प्रकृत्या चानृशंसवान् । यो मानितोऽमानितो वा न संदूष्येत्कदाचन ।।"}, {"c": "12.81", "n": "23", "i": 52866, "v": "ऋत्विग्वा यदि वाचार्यः सखा वात्यन्तसंस्तुतः । गृहे वसेदमात्यस्ते यः स्यात्परमपूजितः ।।"}, {"c": "12.81", "n": "24", "i": 52867, "v": "स ते विद्यात्परं मन्त्रं प्रकृतिं चार्थधर्मयोः । विश्वासस्ते भवेत्तत्र यथा पितरि वै तथा ।।"}, {"c": "12.81", "n": "25", "i": 52868, "v": "नैव द्वौ न त्रयः कार्या न मृष्येरन्परस्परम् । एकार्थादेव भूतानां भेदो भवति सर्वदा ।।"}, {"c": "12.81", "n": "26", "i": 52869, "v": "कीर्तिप्रधानो यश्च स्याद्यश्च स्यात्समये स्थितः । समर्थान्यश्च न द्वेष्टि समर्थान्कुरुते च यः ।।"}, {"c": "12.81", "n": "27", "i": 52870, "v": "यो न कामाद्भयाल्लोभात्क्रोधाद्वा धर्ममुत्सृजेत् । दक्षः पर्याप्तवचनः स ते स्यात्प्रत्यनन्तरः ।।"}, {"c": "12.81", "n": "28", "i": 52871, "v": "शूरश्चार्यश्च विद्वांश्च प्रतिपत्तिविशारदः । कुलीनः शीलसंपन्नस्तितिक्षुरनसूयकः ।।"}, {"c": "12.81", "n": "29", "i": 52872, "v": "एते ह्यमात्याः कर्तव्याः सर्वकर्मस्ववस्थिताः । पूजिताः संविभक्ताश्च सुसहायाः स्वनुष्ठिताः ।।"}, {"c": "12.81", "n": "30", "i": 52873, "v": "कृत्स्नमेते विनिक्षिप्ताः प्रतिरूपेषु कर्मसु । युक्ता महत्सु कार्येषु श्रेयांस्युत्पादयन्ति च ।।"}, {"c": "12.81", "n": "31", "i": 52874, "v": "एते कर्माणि कुर्वन्ति स्पर्धमाना मिथः सदा । अनुतिष्ठन्ति चैवार्थानाचक्षाणाः परस्परम् ।।"}, {"c": "12.81", "n": "32", "i": 52875, "v": "ज्ञातिभ्यश्चैव बिभ्येथा मृत्योरिव यतः सदा । उपराजेव राजर्धिं ज्ञातिर्न सहते सदा ।।"}, {"c": "12.81", "n": "33", "i": 52876, "v": "ऋजोर्मृदोर्वदान्यस्य ह्रीमतः सत्यवादिनः । नान्यो ज्ञातेर्महाबाहो विनाशमभिनन्दति ।।"}, {"c": "12.81", "n": "34", "i": 52877, "v": "अज्ञातिता नातिसुखा नावज्ञेयास्त्वतः परम् । अज्ञातिमन्तं पुरुषं परे परिभवन्त्युत ।।"}, {"c": "12.81", "n": "35", "i": 52878, "v": "निकृतस्य नरैरन्यैर्ज्ञातिरेव परायणम् । नान्यैर्निकारं सहते ज्ञातेर्ज्ञातिः कदाचन ।।"}, {"c": "12.81", "n": "36", "i": 52879, "v": "आत्मानमेव जानाति निकृतं बान्धवैरपि । तेषु सन्ति गुणाश्चैव नैर्गुण्यं तेषु लक्ष्यते ।।"}, {"c": "12.81", "n": "37", "i": 52880, "v": "नाज्ञातिरनुगृह्णाति नाज्ञातिर्दिग्धमस्यति । उभयं ज्ञातिलोकेषु दृश्यते साध्वसाधु च ।।"}, {"c": "12.81", "n": "38", "i": 52881, "v": "तान्मानयेत्पूजयेच्च नित्यं वाचा च कर्मणा । कुर्याच्च प्रियमेतेभ्यो नाप्रियं किंचिदाचरेत् ।।"}, {"c": "12.81", "n": "39", "i": 52882, "v": "विश्वस्तवदविश्वस्तस्तेषु वर्तेत सर्वदा । न हि दोषो गुणो वेति निस्पृक्तस्तेषु दृश्यते ।।"}, {"c": "12.81", "n": "40", "i": 52883, "v": "तस्यैवं वर्तमानस्य पुरुषस्याप्रमादिनः । अमित्राः संप्रसीदन्ति तथा मित्रीभवन्त्यपि ।।"}, {"c": "12.81", "n": "41", "i": 52884, "v": "य एवं वर्तते नित्यं ज्ञातिसंबन्धिमण्डले । मित्रेष्वमित्रेष्वैश्वर्ये चिरं यशसि तिष्ठति ।।"}, {"c": "12.82", "t": "युधिष्ठिर उवाच ।"}, {"c": "12.82", "n": "1", "i": 52885, "v": "एवमग्राह्यके तस्मिञ्ज्ञातिसंबन्धिमण्डले । मित्रेष्वमित्रेष्वपि च कथं भावो विभाव्यते ।।"}, {"c": "12.82", "t": "भीष्म उवाच ।"}, {"c": "12.82", "n": "2", "i": 52886, "v": "अत्राप्युदाहरन्तीममितिहासं पुरातनम् । वासुदेवस्य संवादं सुरर्षेर्नारदस्य च ।।"}, {"c": "12.82", "t": "वासुदेव उवाच ।"}, {"c": "12.82", "n": "3", "i": 52887, "v": "नासुहृत्परमं मन्त्रं नारदार्हति वेदितुम् । अपण्डितो वापि सुहृत्पण्डितो वापि नात्मवान् ।।"}, {"c": "12.82", "n": "4", "i": 52888, "v": "स ते सौहृदमास्थाय किंचिद्वक्ष्यामि नारद । कृत्स्नां च बुद्धिं संप्रेक्ष्य संपृच्छे त्रिदिवंगम ।।"}, {"c": "12.82", "n": "5", "i": 52889, "v": "दास्यमैश्वर्यवादेन ज्ञातीनां वै करोम्यहम् । अर्धभोक्तास्मि भोगानां वाग्दुरुक्तानि च क्षमे ।।"}, {"c": "12.82", "n": "6", "i": 52890, "v": "अरणीमग्निकामो वा मथ्नाति हृदयं मम । वाचा दुरुक्तं देवर्षे तन्मे दहति नित्यदा ।।"}, {"c": "12.82", "n": "7", "i": 52891, "v": "बलं संकर्षणे नित्यं सौकुमार्यं पुनर्गदे । रूपेण मत्तः प्रद्युम्नः सोऽसहायोऽस्मि नारद ।।"}, {"c": "12.82", "n": "8", "i": 52892, "v": "अन्ये हि सुमहाभागा बलवन्तो दुरासदाः । नित्योत्थानेन संपन्ना नारदान्धकवृष्णयः ।।"}, {"c": "12.82", "n": "9", "i": 52893, "v": "यस्य न स्युर्न वै स स्याद्यस्य स्युः कृच्छ्रमेव तत् । द्वाभ्यां निवारितो नित्यं वृणोम्येकतरं न च ।।"}, {"c": "12.82", "n": "10", "i": 52894, "v": "स्यातां यस्याहुकाक्रूरौ किं नु दुःखतरं ततः । यस्य वापि न तौ स्यातां किं नु दुःखतरं ततः ।।"}, {"c": "12.82", "n": "11", "i": 52895, "v": "सोऽहं कितवमातेव द्वयोरपि महामुने । एकस्य जयमाशंसे द्वितीयस्यापराजयम् ।।"}, {"c": "12.82", "n": "12", "i": 52896, "v": "ममैवं क्लिश्यमानस्य नारदोभयतः सदा । वक्तुमर्हसि यच्छ्रेयो ज्ञातीनामात्मनस्तथा ।।"}, {"c": "12.82", "t": "नारद उवाच ।"}, {"c": "12.82", "n": "13", "i": 52897, "v": "आपदो द्विविधाः कृष्ण बाह्याश्चाभ्यन्तराश्च ह । प्रादुर्भवन्ति वार्ष्णेय स्वकृता यदि वान्यतः ।।"}, {"c": "12.82", "n": "14", "i": 52898, "v": "सेयमाभ्यन्तरा तुभ्यमापत्कृच्छ्रा स्वकर्मजा । अक्रूरभोजप्रभवाः सर्वे ह्येते तदन्वयाः ।।"}, {"c": "12.82", "n": "15", "i": 52899, "v": "अर्थहेतोर्हि कामाद्वाद्वारा बीभत्सयापि वा । आत्मना प्राप्तमैश्वर्यमन्यत्र प्रतिपादितम् ।।"}, {"c": "12.82", "n": "16", "i": 52900, "v": "कृतमूलमिदानीं तज्जातशब्दं सहायवत् । न शक्यं पुनरादातुं वान्तमन्नमिव त्वया ।।"}, {"c": "12.82", "n": "17", "i": 52901, "v": "बभ्रूग्रसेनयो राज्यं नाप्तुं शक्यं कथंचन । ज्ञातिभेदभयात्कृष्ण त्वया चापि विशेषतः ।।"}, {"c": "12.82", "n": "18", "i": 52902, "v": "तच्चेत्सिध्येत्प्रयत्नेन कृत्वा कर्म सुदुष्करम् । महाक्षयव्ययं वा स्याद्विनाशो वा पुनर्भवेत् ।।"}, {"c": "12.82", "n": "19", "i": 52903, "v": "अनायसेन शस्त्रेण मृदुना हृदयच्छिदा । जिह्वामुद्धर सर्वेषां परिमृज्यानुमृज्य च ।।"}, {"c": "12.82", "t": "वासुदेव उवाच ।"}, {"c": "12.82", "n": "20", "i": 52904, "v": "अनायसं मुने शस्त्रं मृदु विद्यामहं कथम् । येनैषामुद्धरे जिह्वां परिमृज्यानुमृज्य च ।।"}, {"c": "12.82", "t": "नारद उवाच ।"}, {"c": "12.82", "n": "21", "i": 52905, "v": "शक्त्यान्नदानं सततं तितिक्षा दम आर्जवम् । यथार्हप्रतिपूजा च शस्त्रमेतदनायसम् ।।"}, {"c": "12.82", "n": "22", "i": 52906, "v": "ज्ञातीनां वक्तुकामानां कटूनि च लघूनि च । गिरा त्वं हृदयं वाचं शमयस्व मनांसि च ।।"}, {"c": "12.82", "n": "23", "i": 52907, "v": "नामहापुरुषः कश्चिन्नानात्मा नासहायवान् । महतीं धुरमादत्ते तामुद्यम्योरसा वह ।।"}, {"c": "12.82", "n": "24", "i": 52908, "v": "सर्व एव गुरुं भारमनड्वान्वहते समे । दुर्गे प्रतीकः सुगवो भारं वहति दुर्वहम् ।।"}, {"c": "12.82", "n": "25", "i": 52909, "v": "भेदाद्विनाशः संघानां संघमुख्योऽसि केशव । यथा त्वां प्राप्य नोत्सीदेदयं संघस्तथा कुरु ।।"}, {"c": "12.82", "n": "26", "i": 52910, "v": "नान्यत्र बुद्धिक्षान्तिभ्यां नान्यत्रेन्द्रियनिग्रहात् । नान्यत्र धनसंत्यागाद्गणः प्राज्ञेऽवतिष्ठते ।।"}, {"c": "12.82", "n": "27", "i": 52911, "v": "धन्यं यशस्यमायुष्यं स्वपक्षोद्भावनं शुभम् । ज्ञातीनामविनाशः स्याद्यथा कृष्ण तथा कुरु ।।"}, {"c": "12.82", "n": "28", "i": 52912, "v": "आयत्यां च तदात्वे च न तेऽस्त्यविदितं प्रभो । षाड्गुण्यस्य विधानेन यात्रायानविधौ तथा ।।"}, {"c": "12.82", "n": "29", "i": 52913, "v": "माधवाः कुकुरा भोजाः सर्वे चान्धकवृष्णयः । त्वय्यासक्ता महाबाहो लोका लोकेश्वराश्च ये ।।"}, {"c": "12.82", "n": "30", "i": 52914, "v": "उपासते हि त्वद्बुद्धिमृषयश्चापि माधव । त्वं गुरुः सर्वभूतानां जानीषे त्वं गतागतम् । त्वामासाद्य यदुश्रेष्ठमेधन्ते ज्ञातिनः सुखम् ।।"}, {"c": "12.83", "t": "भीष्म उवाच ।"}, {"c": "12.83", "n": "1", "i": 52915, "v": "एषा प्रथमतो वृत्तिर्द्वितीयां शृणु भारत । यः कश्चिज्जनयेदर्थं राज्ञा रक्ष्यः स मानवः ।।"}, {"c": "12.83", "n": "2", "i": 52916, "v": "ह्रियमाणममात्येन भृतो वा यदि वाभृतः । यो राजकोशं नश्यन्तमाचक्षीत युधिष्ठिर ।।"}, {"c": "12.83", "n": "3", "i": 52917, "v": "श्रोतव्यं तस्य च रहो रक्ष्यश्चामात्यतो भवेत् । अमात्या ह्युपहन्तारं भूयिष्ठं घ्नन्ति भारत ।।"}, {"c": "12.83", "n": "4", "i": 52918, "v": "राजकोशस्य गोप्तारं राजकोशविलोपकाः । समेत्य सर्वे बाधन्ते स विनश्यत्यरक्षितः ।।"}, {"c": "12.83", "n": "5", "i": 52919, "v": "अत्राप्युदाहरन्तीममितिहासं पुरातनम् । मुनिः कालकवृक्षीयः कौसल्यं यदुवाच ह ।।"}, {"c": "12.83", "n": "6", "i": 52920, "v": "कोसलानामाधिपत्यं संप्राप्ते क्षेमदर्शिनि । मुनिः कालकवृक्षीय आजगामेति नः श्रुतम् ।।"}, {"c": "12.83", "n": "7", "i": 52921, "v": "स काकं पञ्जरे बद्ध्वा विषयं क्षेमदर्शिनः । पूर्वं पर्यचरद्युक्तः प्रवृत्त्यर्थी पुनः पुनः ।।"}, {"c": "12.83", "n": "8", "i": 52922, "v": "अधीये वायसीं विद्यां शंसन्ति मम वायसाः । अनागतमतीतं च यच्च संप्रति वर्तते ।।"}, {"c": "12.83", "n": "9", "i": 52923, "v": "इति राष्ट्रे परिपतन्बहुशः पुरुषैः सह । सर्वेषां राजयुक्तानां दुष्कृतं परिपृष्टवान् ।।"}, {"c": "12.83", "n": "10", "i": 52924, "v": "स बुद्ध्वा तस्य राष्ट्रस्य व्यवसायं हि सर्वशः । राजयुक्तापचारांश्च सर्वान्बुद्ध्वा ततस्ततः ।।"}, {"c": "12.83", "n": "11", "i": 52925, "v": "तमेव काकमादाय राजानं द्रष्टुमागमत् । सर्वज्ञोऽस्मीति वचनं ब्रुवाणः संशितव्रतः ।।"}, {"c": "12.83", "n": "12", "i": 52926, "v": "स स्म कौसल्यमागम्य राजामात्यमलंकृतम् । प्राह काकस्य वचनादमुत्रेदं त्वया कृतम् ।।"}, {"c": "12.83", "n": "13", "i": 52927, "v": "असौ चासौ च जानीते राजकोशस्त्वया हृतः । एवमाख्याति काकोऽयं तच्छीघ्रमनुगम्यताम् ।।"}, {"c": "12.83", "n": "14", "i": 52928, "v": "तथान्यानपि स प्राह राजकोशहरान्सदा । न चास्य वचनं किंचिदकृतं श्रूयते क्वचित् ।।"}, {"c": "12.83", "n": "15", "i": 52929, "v": "तेन विप्रकृताः सर्वे राजयुक्ताः कुरूद्वह । तमतिक्रम्य सुप्तस्य निशि काकमपोथयन् ।।"}, {"c": "12.83", "n": "16", "i": 52930, "v": "वायसं तु विनिर्भिन्नं दृष्ट्वा बाणेन पञ्जरे । पूर्वाह्णे ब्राह्मणो वाक्यं क्षेमदर्शिनमब्रवीत् ।।"}, {"c": "12.83", "n": "17", "i": 52931, "v": "राजंस्त्वामभयं याचे प्रभुं प्राणधनेश्वरम् । अनुज्ञातस्त्वया ब्रूयां वचनं त्वत्पुरो हितम् ।।"}, {"c": "12.83", "n": "18", "i": 52932, "v": "मित्रार्थमभिसंतप्तो भक्त्या सर्वात्मना गतः । अयं तवार्थं हरते यो ब्रूयादक्षमान्वितः ।।"}, {"c": "12.83", "n": "19", "i": 52933, "v": "संबुबोधयिषुर्मित्रं सदश्वमिव सारथिः । अतिमन्युप्रसक्तो हि प्रसज्य हितकारणम् ।।"}, {"c": "12.83", "n": "20", "i": 52934, "v": "तथाविधस्य सुहृदः क्षन्तव्यं संविजानता । ऐश्वर्यमिच्छता नित्यं पुरुषेण बुभूषता ।।"}, {"c": "12.83", "n": "21", "i": 52935, "v": "तं राजा प्रत्युवाचेदं यन्मा किंचिद्भवान्वदेत् । कस्मादहं न क्षमेयमाकाङ्क्षन्नात्मनो हितम् ।।"}, {"c": "12.83", "n": "22", "i": 52936, "v": "ब्राह्मण प्रतिजानीहि प्रब्रूहि यदि चेच्छसि । करिष्यामि हि ते वाक्यं यद्यन्मां विप्र वक्ष्यसि ।।"}, {"c": "12.83", "t": "मुनिरुवाच ।"}, {"c": "12.83", "n": "23", "i": 52937, "v": "ज्ञात्वा नयानपायांश्च भृत्यतस्ते भयानि च । भक्त्या वृत्तिं समाख्यातुं भवतोऽन्तिकमागमम् ।।"}, {"c": "12.83", "n": "24", "i": 52938, "v": "प्रागेवोक्तश्च दोषोऽयमाचार्यैर्नृपसेविनाम् । अगतीकगतिर्ह्येषा या राज्ञा सह जीविका ।।"}, {"c": "12.83", "n": "25", "i": 52939, "v": "आशीविषैश्च तस्याहुः संगतं यस्य राजभिः । बहुमित्राश्च राजानो बह्वमित्रास्तथैव च ।।"}, {"c": "12.83", "n": "26", "i": 52940, "v": "तेभ्यः सर्वेभ्य एवाहुर्भयं राजोपसेविनाम् । अथैषामेकतो राजन्मुहूर्तादेव भीर्भवेत् ।।"}, {"c": "12.83", "n": "27", "i": 52941, "v": "नैकान्तेनाप्रमादो हि कर्तुं शक्यो महीपतौ । न तु प्रमादः कर्तव्यः कथंचिद्भूतिमिच्छता ।।"}, {"c": "12.83", "n": "28", "i": 52942, "v": "प्रमादाद्धि स्खलेद्राजा स्खलिते नास्ति जीवितम् । अग्निं दीप्तमिवासीदेद्राजानमुपशिक्षितः ।।"}, {"c": "12.83", "n": "29", "i": 52943, "v": "आशीविषमिव क्रुद्धं प्रभुं प्राणधनेश्वरम् । यत्नेनोपचरेन्नित्यं नाहमस्मीति मानवः ।।"}, {"c": "12.83", "n": "30", "i": 52944, "v": "दुर्व्याहृताच्छङ्कमानो दुष्कृताद्दुरधिष्ठितात् । दुरासिताद्दुर्व्रजितादिङ्गितादङ्गचेष्टितात् ।।"}, {"c": "12.83", "n": "31", "i": 52945, "v": "देवतेव हि सर्वार्थान्कुर्याद्राजा प्रसादितः । वैश्वानर इव क्रुद्धः समूलमपि निर्दहेत् । इति राजन्मयः प्राह वर्तते च तथैव तत् ।।"}, {"c": "12.83", "n": "32", "i": 52946, "v": "अथ भूयांसमेवार्थं करिष्यामि पुनः पुनः । ददात्यस्मद्विधोऽमात्यो बुद्धिसाहाय्यमापदि ।।"}, {"c": "12.83", "n": "33", "i": 52947, "v": "वायसश्चैव मे राजन्नन्तकायाभिसंहितः । न च मेऽत्र भवान्गर्ह्यो न च येषां भवान्प्रियः । हिताहितांस्तु बुध्येथा मा परोक्षमतिर्भव ।।"}, {"c": "12.83", "n": "34", "i": 52948, "v": "ये त्वादानपरा एव वसन्ति भवतो गृहे । अभूतिकामा भूतानां तादृशैर्मेऽभिसंहितम् ।।"}, {"c": "12.83", "n": "35", "i": 52949, "v": "ये वा भवद्विनाशेन राज्यमिच्छन्त्यनन्तरम् । अन्तरैरभिसंधाय राजन्सिध्यन्ति नान्यथा ।।"}, {"c": "12.83", "n": "36", "i": 52950, "v": "तेषामहं भयाद्राजन्गमिष्याम्यन्यमाश्रमम् । तैर्हि मे संधितो बाणः काके निपतितः प्रभो ।।"}, {"c": "12.83", "n": "37", "i": 52951, "v": "छद्मना मम काकश्च गमितो यमसादनम् । दृष्टं ह्येतन्मया राजंस्तपोदीर्घेण चक्षुषा ।।"}, {"c": "12.83", "n": "38", "i": 52952, "v": "बहुनक्रझषग्राहां तिमिंगिलगणायुताम् । काकेन बडिशेनेमामतार्षं त्वामहं नदीम् ।।"}, {"c": "12.83", "n": "39", "i": 52953, "v": "स्थाण्वश्मकण्टकवतीं व्याघ्रसिंहगजाकुलाम् । दुरासदां दुष्प्रवेशां गुहां हैमवतीमिव ।।"}, {"c": "12.83", "n": "40", "i": 52954, "v": "अग्निना तामसं दुर्गं नौभिराप्यं च गम्यते । राजदुर्गावतरणे नोपायं पण्डिता विदुः ।।"}, {"c": "12.83", "n": "41", "i": 52955, "v": "गहनं भवतो राज्यमन्धकारतमोवृतम् । नेह विश्वसितुं शक्यं भवतापि कुतो मया ।।"}, {"c": "12.83", "n": "42", "i": 52956, "v": "अतो नायं शुभो वासस्तुल्ये सदसती इह । वधो ह्येवात्र सुकृते दुष्कृते न च संशयः ।।"}, {"c": "12.83", "n": "43", "i": 52957, "v": "न्यायतो दुष्कृते घातः सुकृते स्यात्कथं वधः । नेह युक्तं चिरं स्थातुं जवेनातो व्रजेद्बुधः ।।"}, {"c": "12.83", "n": "44", "i": 52958, "v": "सीता नाम नदी राजन्प्लवो यस्यां निमज्जति । तथोपमामिमां मन्ये वागुरां सर्वघातिनीम् ।।"}, {"c": "12.83", "n": "45", "i": 52959, "v": "मधुप्रपातो हि भवान्भोजनं विषसंयुतम् । असतामिव ते भावो वर्तते न सतामिव । आशीविषैः परिवृतः कूपस्त्वमिव पार्थिव ।।"}, {"c": "12.83", "n": "46", "i": 52960, "v": "दुर्गतीर्था बृहत्कूला करीरीवेत्रसंयुता । नदी मधुरपानीया यथा राजंस्तथा भवान् । श्वगृध्रगोमायुयुतो राजहंससमो ह्यसि ।।"}, {"c": "12.83", "n": "47", "i": 52961, "v": "यथाश्रित्य महावृक्षं कक्षः संवर्धते महान् । ततस्तं संवृणोत्येव तमतीत्य च वर्धते ।।"}, {"c": "12.83", "n": "48", "i": 52962, "v": "तेनैवोपेन्धनो नूनं दावो दहति दारुणः । तथोपमा ह्यमात्यास्ते राजंस्तान्परिशोधय ।।"}, {"c": "12.83", "n": "49", "i": 52963, "v": "भवतैव कृता राजन्भवता परिपालिताः । भवन्तं पर्यवज्ञाय जिघांसन्ति भवत्प्रियम् ।।"}, {"c": "12.83", "n": "50", "i": 52964, "v": "उषितं शङ्कमानेन प्रमादं परिरक्षता । अन्तःसर्प इवागारे वीरपत्न्या इवालये । शीलं जिज्ञासमानेन राज्ञश्च सहजीविना ।।"}, {"c": "12.83", "n": "51", "i": 52965, "v": "कच्चिज्जितेन्द्रियो राजा कच्चिदभ्यन्तरा जिताः । कच्चिदेषां प्रियो राजा कच्चिद्राज्ञः प्रियाः प्रजाः ।।"}, {"c": "12.83", "n": "52", "i": 52966, "v": "जिज्ञासुरिह संप्राप्तस्तवाहं राजसत्तम । तस्य मे रोचसे राजन्क्षुधितस्येव भोजनम् ।।"}, {"c": "12.83", "n": "53", "i": 52967, "v": "अमात्या मे न रोचन्ते वितृष्णस्य यथोदकम् । भवतोऽर्थकृदित्येव मयि दोषो हि तैः कृतः । विद्यते कारणं नान्यदिति मे नात्र संशयः ।।"}, {"c": "12.83", "n": "54", "i": 52968, "v": "न हि तेषामहं द्रुग्धस्तत्तेषां दोषवद्गतम् । अरेर्हि दुर्हताद्भेयं भग्नपृष्ठादिवोरगात् ।।"}, {"c": "12.83", "t": "राजोवाच ।"}, {"c": "12.83", "n": "55", "i": 52969, "v": "भूयसा परिबर्हेण सत्कारेण च भूयसा । पूजितो ब्राह्मणश्रेष्ठ भूयो वस गृहे मम ।।"}, {"c": "12.83", "n": "56", "i": 52970, "v": "ये त्वां ब्राह्मण नेच्छन्ति न ते वत्स्यन्ति मे गृहे । भवतैव हि तज्ज्ञेयं यदिदानीमनन्तरम् ।।"}, {"c": "12.83", "n": "57", "i": 52971, "v": "यथा स्याद्दुष्कृतो दण्डो यथा च सुकृतं कृतम् । तथा समीक्ष्य भगवञ्श्रेयसे विनियुङ्क्ष्व माम् ।।"}, {"c": "12.83", "t": "मुनिरुवाच ।"}, {"c": "12.83", "n": "58", "i": 52972, "v": "अदर्शयन्निमं दोषमेकैकं दुर्बलं कुरु । ततः कारणमाज्ञाय पुरुषं पुरुषं जहि ।।"}, {"c": "12.83", "n": "59", "i": 52973, "v": "एकदोषा हि बहवो मृद्नीयुरपि कण्टकान् । मन्त्रभेदभयाद्राजंस्तस्मादेतद्ब्रवीमि ते ।।"}, {"c": "12.83", "n": "60", "i": 52974, "v": "वयं तु ब्राह्मणा नाम मृदुदण्डाः कृपालवः । स्वस्ति चेच्छामि भवतः परेषां च यथात्मनः ।।"}, {"c": "12.83", "n": "61", "i": 52975, "v": "राजन्नात्मानमाचक्षे संबन्धी भवतो ह्यहम् । मुनिः कालकवृक्षीय इत्येवमभिसंज्ञितः ।।"}, {"c": "12.83", "n": "62", "i": 52976, "v": "पितुः सखा च भवतः संमतः सत्यसंगरः । व्यापन्ने भवतो राज्ये राजन्पितरि संस्थिते ।।"}, {"c": "12.83", "n": "63", "i": 52977, "v": "सर्वकामान्परित्यज्य तपस्तप्तं तदा मया । स्नेहात्त्वां प्रब्रवीम्येतन्मा भूयो विभ्रमेदिति ।।"}, {"c": "12.83", "n": "64", "i": 52978, "v": "उभे दृष्ट्वा दुःखसुखे राज्यं प्राप्य यदृच्छया । राज्येनामात्यसंस्थेन कथं राजन्प्रमाद्यसि ।।"}, {"c": "12.83", "t": "भीष्म उवाच ।"}, {"c": "12.83", "n": "65", "i": 52979, "v": "ततो राजकुले नान्दी संजज्ञे भूयसी पुनः । पुरोहितकुले चैव संप्राप्ते ब्राह्मणर्षभे ।।"}, {"c": "12.83", "n": "66", "i": 52980, "v": "एकच्छत्रां महीं कृत्वा कौसल्याय यशस्विने । मुनिः कालकवृक्षीय ईजे क्रतुभिरुत्तमैः ।।"}, {"c": "12.83", "n": "67", "i": 52981, "v": "हितं तद्वचनं श्रुत्वा कौसल्योऽन्वशिषन्महीम् । तथा च कृतवान्राजा यथोक्तं तेन भारत ।।"}, {"c": "12.84", "t": "भीष्म उवाच ।"}, {"c": "12.84", "n": "1", "i": 52982, "v": "ह्रीनिषेधाः सदा सन्तः सत्यार्जवसमन्विताः । शक्ताः कथयितुं सम्यक्ते तव स्युः सभासदः ।।"}, {"c": "12.84", "n": "2", "i": 52983, "v": "अत्याढ्यांश्चातिशूरांश्च ब्राह्मणांश्च बहुश्रुतान् । सुसंतुष्टांश्च कौन्तेय महोत्साहांश्च कर्मसु ।।"}, {"c": "12.84", "n": "3", "i": 52984, "v": "एतान्सहायाँल्लिप्सेथाः सर्वास्वापत्सु भारत । कुलीनः पूजितो नित्यं न हि शक्तिं निगूहति ।।"}, {"c": "12.84", "n": "4", "i": 52985, "v": "प्रसन्नं ह्यप्रसन्नं वा पीडितं हृतमेव वा । आवर्तयति भूयिष्ठं तदेको ह्यनुपालितः ।।"}, {"c": "12.84", "n": "5", "i": 52986, "v": "कुलीना देशजाः प्राज्ञा रूपवन्तो बहुश्रुताः । प्रगल्भाश्चानुरक्ताश्च ते तव स्युः परिच्छदाः ।।"}, {"c": "12.84", "n": "6", "i": 52987, "v": "दौष्कुलेयाश्च लुब्धाश्च नृशंसा निरपत्रपाः । ते त्वां तात निषेवेयुर्यावदार्द्रकपाणयः ।।"}, {"c": "12.84", "n": "7", "i": 52988, "v": "अर्थमानार्घ्यसत्कारैर्भोगैरुच्चावचैः प्रियान् । यानर्थभाजो मन्येथास्ते ते स्युः सुखभागिनः ।।"}, {"c": "12.84", "n": "8", "i": 52989, "v": "अभिन्नवृत्ता विद्वांसः सद्वृत्ताश्चरितव्रताः । न त्वां नित्यार्थिनो जह्युरक्षुद्राः सत्यवादिनः ।।"}, {"c": "12.84", "n": "9", "i": 52990, "v": "अनार्या ये न जानन्ति समयं मन्दचेतसः । तेभ्यः प्रतिजुगुप्सेथा जानीयाः समयच्युतान् ।।"}, {"c": "12.84", "n": "10", "i": 52991, "v": "नैकमिच्छेद्गणं हित्वा स्याच्चेदन्यतरग्रहः । यस्त्वेको बहुभिः श्रेयान्कामं तेन गणं त्यजेत् ।।"}, {"c": "12.84", "n": "11", "i": 52992, "v": "श्रेयसो लक्षणं ह्येतद्विक्रमो यस्य दृश्यते । कीर्तिप्रधानो यश्च स्यात्समये यश्च तिष्ठति ।।"}, {"c": "12.84", "n": "12", "i": 52993, "v": "समर्थान्पूजयेद्यश्च नास्पर्ध्यैः स्पर्धते च यः । न च कामाद्भयात्क्रोधाल्लोभाद्वा धर्ममुत्सृजेत् ।।"}, {"c": "12.84", "n": "13", "i": 52994, "v": "अमानी सत्यवाक्शक्तो जितात्मा मान्यमानिता । स ते मन्त्रसहायः स्यात्सर्वावस्थं परीक्षितः ।।"}, {"c": "12.84", "n": "14", "i": 52995, "v": "कुलीनः सत्यसंपन्नस्तितिक्षुर्दक्ष आत्मवान् । शूरः कृतज्ञः सत्यश्च श्रेयसः पार्थ लक्षणम् ।।"}, {"c": "12.84", "n": "15", "i": 52996, "v": "तस्यैवं वर्तमानस्य पुरुषस्य विजानतः । अमित्राः संप्रसीदन्ति ततो मित्रीभवन्त्यपि ।।"}, {"c": "12.84", "n": "16", "i": 52997, "v": "अत ऊर्ध्वममात्यानां परीक्षेत गुणागुणान् । संयतात्मा कृतप्रज्ञो भूतिकामश्च भूमिपः ।।"}, {"c": "12.84", "n": "17", "i": 52998, "v": "संबद्धाः पुरुषैराप्तैरभिजातैः स्वदेशजैः । अहार्यैरव्यभीचारैः सर्वतः सुपरीक्षितैः ।।"}, {"c": "12.84", "n": "18", "i": 52999, "v": "योधाः स्रौवास्तथा मौलास्तथैवान्येऽप्यवस्कृताः । कर्तव्या भूतिकामेन पुरुषेण बुभूषता ।।"}, {"c": "12.84", "n": "19", "i": 53000, "v": "येषां वैनयिकी बुद्धिः प्रकृता चैव शोभना । तेजो धैर्यं क्षमा शौचमनुराग स्थितिर्धृतिः ।।"}, {"c": "12.84", "n": "20", "i": 53001, "v": "परीक्षितगुणान्नित्यं प्रौढभावान्धुरंधरान् । पञ्चोपधाव्यतीतांश्च कुर्याद्राजार्थकारिणः ।।"}, {"c": "12.84", "n": "21", "i": 53002, "v": "पर्याप्तवचनान्वीरान्प्रतिपत्तिविशारदान् । कुलीनान्सत्यसंपन्नानिङ्गितज्ञाननिष्ठुरान् ।।"}, {"c": "12.84", "n": "22", "i": 53003, "v": "देशकालविधानज्ञान्भर्तृकार्यहितैषिणः । नित्यमर्थेषु सर्वेषु राजा कुर्वीत मन्त्रिणः ।।"}, {"c": "12.84", "n": "23", "i": 53004, "v": "हीनतेजा ह्यसंहृष्टो नैव जातु व्यवस्यति । अवश्यं जनयत्येव सर्वकर्मसु संशयान् ।।"}, {"c": "12.84", "n": "24", "i": 53005, "v": "एवमल्पश्रुतो मन्त्री कल्याणाभिजनोऽप्युत । धर्मार्थकामयुक्तोऽपि नालं मन्त्रं परीक्षितुम् ।।"}, {"c": "12.84", "n": "25", "i": 53006, "v": "तथैवानभिजातोऽपि काममस्तु बहुश्रुतः । अनायक इवाचक्षुर्मुह्यत्यूह्येषु कर्मसु ।।"}, {"c": "12.84", "n": "26", "i": 53007, "v": "यो वा ह्यस्थिरसंकल्पो बुद्धिमानागतागमः । उपायज्ञोऽपि नालं स कर्म यापयितुं चिरम् ।।"}, {"c": "12.84", "n": "27", "i": 53008, "v": "केवलात्पुनराचारात्कर्मणो नोपपद्यते । परिमर्शो विशेषाणामश्रुतस्येह दुर्मतेः ।।"}, {"c": "12.84", "n": "28", "i": 53009, "v": "मन्त्रिण्यननुरक्ते तु विश्वासो न हि विद्यते । तस्मादननुरक्ताय नैव मन्त्रं प्रकाशयेत् ।।"}, {"c": "12.84", "n": "29", "i": 53010, "v": "व्यथयेद्धि स राजानं मन्त्रिभिः सहितोऽनृजुः । मारुतोपहतच्छिद्रैः प्रविश्याग्निरिव द्रुमम् ।।"}, {"c": "12.84", "n": "30", "i": 53011, "v": "संक्रुध्यत्येकदा स्वामी स्थानाच्चैवापकर्षति । वाचा क्षिपति संरब्धस्ततः पश्चात्प्रसीदति ।।"}, {"c": "12.84", "n": "31", "i": 53012, "v": "तानि तान्यनुरक्तेन शक्यान्यनुतितिक्षितुम् । मन्त्रिणां च भवेत्क्रोधो विस्फूर्जितमिवाशनेः ।।"}, {"c": "12.84", "n": "32", "i": 53013, "v": "यस्तु संहरते तानि भर्तुः प्रियचिकीर्षया । समानसुखदुःखं तं पृच्छेदर्थेषु मानवम् ।।"}, {"c": "12.84", "n": "33", "i": 53014, "v": "अनृजुस्त्वनुरक्तोऽपि संपन्नश्चेतरैर्गुणैः । राज्ञः प्रज्ञानयुक्तोऽपि न मन्त्रं श्रोतुमर्हति ।।"}, {"c": "12.84", "n": "34", "i": 53015, "v": "योऽमित्रैः सह संबद्धो न पौरान्बहु मन्यते । स सुहृत्तादृशो राज्ञो न मन्त्रं श्रोतुमर्हति ।।"}, {"c": "12.84", "n": "35", "i": 53016, "v": "अविद्वानशुचिः स्तब्धः शत्रुसेवी विकत्थनः । स सुहृत्क्रोधनो लुब्धो न मन्त्रं श्रोतुमर्हति ।।"}, {"c": "12.84", "n": "36", "i": 53017, "v": "आगन्तुश्चानुरक्तोऽपि काममस्तु बहुश्रुतः । सत्कृतः संविभक्तो वा न मन्त्रं श्रोतुमर्हति ।।"}, {"c": "12.84", "n": "37", "i": 53018, "v": "यस्त्वल्पेनापि कार्येण सकृदाक्षारितो भवेत् । पुनरन्यैर्गुणैर्युक्तो न मन्त्रं श्रोतुमर्हति ।।"}, {"c": "12.84", "n": "38", "i": 53019, "v": "कृतप्रज्ञश्च मेधावी बुधो जानपदः शुचिः । सर्वकर्मसु यः शुद्धः स मन्त्रं श्रोतुमर्हति ।।"}, {"c": "12.84", "n": "39", "i": 53020, "v": "ज्ञानविज्ञानसंपन्नः प्रकृतिज्ञः परात्मनोः । सुहृदात्मसमो राज्ञः स मन्त्रं श्रोतुमर्हति ।।"}, {"c": "12.84", "n": "40", "i": 53021, "v": "सत्यवाक्शीलसंपन्नो गम्भीरः सत्रपो मृदुः । पितृपैतामहो यः स्यात्स मन्त्रं श्रोतुमर्हति ।।"}, {"c": "12.84", "n": "41", "i": 53022, "v": "संतुष्टः संमतः सत्यः शौटीरो द्वेष्यपापकः । मन्त्रवित्कालविच्छूरः स मन्त्रं श्रोतुमर्हति ।।"}, {"c": "12.84", "n": "42", "i": 53023, "v": "सर्वलोकं समं शक्तः सान्त्वेन कुरुते वशे । तस्मै मन्त्रः प्रयोक्तव्यो दण्डमाधित्सता नृप ।।"}, {"c": "12.84", "n": "43", "i": 53024, "v": "पौरजानपदा यस्मिन्विश्वासं धर्मतो गताः । योद्धा नयविपश्चिच्च स मन्त्रं श्रोतुमर्हति ।।"}, {"c": "12.84", "n": "44", "i": 53025, "v": "तस्मात्सर्वैर्गुणैरेतैरुपपन्नाः सुपूजिताः । मन्त्रिणः प्रकृतिज्ञाः स्युस्त्र्यवरा महदीप्सवः ।।"}, {"c": "12.84", "n": "45", "i": 53026, "v": "स्वासु प्रकृतिषु छिद्रं लक्षयेरन्परस्य च । मन्त्रिणो मन्त्रमूलं हि राज्ञो राष्ट्रं विवर्धते ।।"}, {"c": "12.84", "n": "46", "i": 53027, "v": "नास्य छिद्रं परः पश्येच्छिद्रेषु परमन्वियात् । गूहेत्कूर्म इवाङ्गानि रक्षेद्विवरमात्मनः ।।"}, {"c": "12.84", "n": "47", "i": 53028, "v": "मन्त्रग्राहा हि राज्यस्य मन्त्रिणो ये मनीषिणः । मन्त्रसंहननो राजा मन्त्राङ्गानीतरो जनः ।।"}, {"c": "12.84", "n": "48", "i": 53029, "v": "राज्यं प्रणिधिमूलं हि मन्त्रसारं प्रचक्षते । स्वामिनं त्वनुवर्तन्ति वृत्त्यर्थमिह मन्त्रिणः ।।"}, {"c": "12.84", "n": "49", "i": 53030, "v": "स विनीय मदक्रोधौ मानमीर्ष्यां च निर्वृतः । नित्यं पञ्चोपधातीतैर्मन्त्रयेत्सह मन्त्रिभिः ।।"}, {"c": "12.84", "n": "50", "i": 53031, "v": "तेषां त्रयाणां विविधं विमर्शं; बुध्येत चित्तं विनिवेश्य तत्र । स्वनिश्चयं तं परनिश्चयं च; निवेदयेदुत्तरमन्त्रकाले ।।"}, {"c": "12.84", "n": "51", "i": 53032, "v": "धर्मार्थकामज्ञमुपेत्य पृच्छे;द्युक्तो गुरुं ब्राह्मणमुत्तमार्थम् । निष्ठा कृता तेन यदा सह स्या;त्तं तत्र मार्गं प्रणयेदसक्तम् ।।"}, {"c": "12.84", "n": "52", "i": 53033, "v": "एवं सदा मन्त्रयितव्यमाहु;र्ये मन्त्रतत्त्वार्थविनिश्चयज्ञाः । तस्मात्त्वमेवं प्रणयेः सदैव; मन्त्रं प्रजासंग्रहणे समर्थम् ।।"}, {"c": "12.84", "n": "53", "i": 53034, "v": "न वामनाः कुब्जकृशा न खञ्जा; नान्धा जडाः स्त्री न नपुंसकं च । न चात्र तिर्यङ्न पुरो न पश्चा;न्नोर्ध्वं न चाधः प्रचरेत कश्चित् ।।"}, {"c": "12.84", "n": "54", "i": 53035, "v": "आरुह्य वातायनमेव शून्यं; स्थलं प्रकाशं कुशकाशहीनम् । वागङ्गदोषान्परिहृत्य मन्त्रं; संमन्त्रयेत्कार्यमहीनकालम् ।।"}, {"c": "12.85", "t": "भीष्म उवाच ।"}, {"c": "12.85", "n": "1", "i": 53036, "v": "अत्राप्युदाहरन्तीममितिहासं पुरातनम् । बृहस्पतेश्च संवादं शक्रस्य च युधिष्ठिर ।।"}, {"c": "12.85", "t": "शक्र उवाच ।"}, {"c": "12.85", "n": "2", "i": 53037, "v": "किं स्विदेकपदं ब्रह्मन्पुरुषः सम्यगाचरन् । प्रमाणं सर्वभूतानां यशश्चैवाप्नुयान्महत् ।।"}, {"c": "12.85", "t": "बृहस्पतिरुवाच ।"}, {"c": "12.85", "n": "3", "i": 53038, "v": "सान्त्वमेकपदं शक्र पुरुषः सम्यगाचरन् । प्रमाणं सर्वभूतानां यशश्चैवाप्नुयान्महत् ।।"}, {"c": "12.85", "n": "4", "i": 53039, "v": "एतदेकपदं शक्र सर्वलोकसुखावहम् । आचरन्सर्वभूतेषु प्रियो भवति सर्वदा ।।"}, {"c": "12.85", "n": "5", "i": 53040, "v": "यो हि नाभाषते किंचित्सततं भ्रुकुटीमुखः । द्वेष्यो भवति भूतानां स सान्त्वमिह नाचरन् ।।"}, {"c": "12.85", "n": "6", "i": 53041, "v": "यस्तु पूर्वमभिप्रेक्ष्य पूर्वमेवाभिभाषते । स्मितपूर्वाभिभाषी च तस्य लोकः प्रसीदति ।।"}, {"c": "12.85", "n": "7", "i": 53042, "v": "दानमेव हि सर्वत्र सान्त्वेनानभिजल्पितम् । न प्रीणयति भूतानि निर्व्यञ्जनमिवाशनम् ।।"}, {"c": "12.85", "n": "8", "i": 53043, "v": "अदाता ह्यपि भूतानां मधुरामीरयन्गिरम् । सर्वलोकमिमं शक्र सान्त्वेन कुरुते वशे ।।"}, {"c": "12.85", "n": "9", "i": 53044, "v": "तस्मात्सान्त्वं प्रकर्तव्यं दण्डमाधित्सतामिह । फलं च जनयत्येवं न चास्योद्विजते जनः ।।"}, {"c": "12.85", "n": "10", "i": 53045, "v": "सुकृतस्य हि सान्त्वस्य श्लक्ष्णस्य मधुरस्य च । सम्यगासेव्यमानस्य तुल्यं जातु न विद्यते ।।"}, {"c": "12.85", "t": "भीष्म उवाच ।"}, {"c": "12.85", "n": "11", "i": 53046, "v": "इत्युक्तः कृतवान्सर्वं तथा शक्रः पुरोधसा । तथा त्वमपि कौन्तेय सम्यगेतत्समाचर ।।"}, {"c": "12.86", "t": "युधिष्ठिर उवाच ।"}, {"c": "12.86", "n": "1", "i": 53047, "v": "कथं स्विदिह राजेन्द्र पालयन्पार्थिवः प्रजाः । प्रति धर्मं विशेषेण कीर्तिमाप्नोति शाश्वतीम् ।।"}, {"c": "12.86", "t": "भीष्म उवाच ।"}, {"c": "12.86", "n": "2", "i": 53048, "v": "व्यवहारेण शुद्धेन प्रजापालनतत्परः । प्राप्य धर्मं च कीर्तिं च लोकावाप्नोत्युभौ शुचिः ।।"}, {"c": "12.86", "t": "युधिष्ठिर उवाच ।"}, {"c": "12.86", "n": "3", "i": 53049, "v": "कीदृशं व्यवहारं तु कैश्च व्यवहरेन्नृपः । एतत्पृष्टो महाप्राज्ञ यथावद्वक्तुमर्हसि ।।"}, {"c": "12.86", "n": "4", "i": 53050, "v": "ये चैते पूर्वकथिता गुणास्ते पुरुषं प्रति । नैकस्मिन्पुरुषे ह्येते विद्यन्त इति मे मतिः ।।"}, {"c": "12.86", "t": "भीष्म उवाच ।"}, {"c": "12.86", "n": "5", "i": 53051, "v": "एवमेतन्महाप्राज्ञ यथा वदसि बुद्धिमान् । दुर्लभः पुरुषः कश्चिदेभिर्गुणगुणैर्युतः ।।"}, {"c": "12.86", "n": "6", "i": 53052, "v": "किं तु संक्षेपतः शीलं प्रयत्ने नेह दुर्लभम् । वक्ष्यामि तु यथामात्यान्यादृशांश्च करिष्यसि ।।"}, {"c": "12.86", "n": "7", "i": 53053, "v": "चतुरो ब्राह्मणान्वैद्यान्प्रगल्भान्सात्त्विकाञ्शुचीन् । त्रींश्च शूद्रान्विनीतांश्च शुचीन्कर्मणि पूर्वके ।।"}, {"c": "12.86", "n": "8", "i": 53054, "v": "अष्टाभिश्च गुणैर्युक्तं सूतं पौराणिकं चरेत् । पञ्चाशद्वर्षवयसं प्रगल्भमनसूयकम् ।।"}, {"c": "12.86", "n": "9", "i": 53055, "v": "मतिस्मृतिसमायुक्तं विनीतं समदर्शनम् । कार्ये विवदमानानां शक्तमर्थेष्वलोलुपम् ।।"}, {"c": "12.86", "n": "10", "i": 53056, "v": "विवर्जितानां व्यसनैः सुघोरैः सप्तभिर्भृशम् । अष्टानां मन्त्रिणां मध्ये मन्त्रं राजोपधारयेत् ।।"}, {"c": "12.86", "n": "11", "i": 53057, "v": "ततः संप्रेषयेद्राष्ट्रे राष्ट्रायाथ च दर्शयेत् । अनेन व्यवहारेण द्रष्टव्यास्ते प्रजाः सदा ।।"}, {"c": "12.86", "n": "12", "i": 53058, "v": "न चापि गूढं कार्यं ते ग्राह्यं कार्योपघातकम् । कार्ये खलु विपन्ने त्वां सोऽधर्मस्तांश्च पीडयेत् ।।"}, {"c": "12.86", "n": "13", "i": 53059, "v": "विद्रवेच्चैव राष्ट्रं ते श्येनात्पक्षिगणा इव । परिस्रवेच्च सततं नौर्विशीर्णेव सागरे ।।"}, {"c": "12.86", "n": "14", "i": 53060, "v": "प्रजाः पालयतोऽसम्यगधर्मेणेह भूपतेः । हार्दं भयं संभवति स्वर्गश्चास्य विरुध्यते ।।"}, {"c": "12.86", "n": "15", "i": 53061, "v": "अथ योऽधर्मतः पाति राजामात्योऽथ वात्मजः । धर्मासने नियुक्तः सन्धर्ममूलं नरर्षभ ।।"}, {"c": "12.86", "n": "16", "i": 53062, "v": "कार्येष्वधिकृताः सम्यगकुर्वन्तो नृपानुगाः । आत्मानं पुरतः कृत्वा यान्त्यधः सहपार्थिवाः ।।"}, {"c": "12.86", "n": "17", "i": 53063, "v": "बलात्कृतानां बलिभिः कृपणं बहु जल्पताम् । नाथो वै भूमिपो नित्यमनाथानां नृणां भवेत् ।।"}, {"c": "12.86", "n": "18", "i": 53064, "v": "ततः साक्षिबलं साधु द्वैधे वादकृतं भवेत् । असाक्षिकमनाथं वा परीक्ष्यं तद्विशेषतः ।।"}, {"c": "12.86", "n": "19", "i": 53065, "v": "अपराधानुरूपं च दण्डं पापेषु पातयेत् । उद्वेजयेद्धनैरृद्धान्दरिद्रान्वधबन्धनैः ।।"}, {"c": "12.86", "n": "20", "i": 53066, "v": "विनयैरपि दुर्वृत्तान्प्रहारैरपि पार्थिवः । सान्त्वेनोपप्रदानेन शिष्टांश्च परिपालयेत् ।।"}, {"c": "12.86", "n": "21", "i": 53067, "v": "राज्ञो वधं चिकीर्षेद्यस्तस्य चित्रो वधो भवेत् । आजीवकस्य स्तेनस्य वर्णसंकरकस्य च ।।"}, {"c": "12.86", "n": "22", "i": 53068, "v": "सम्यक्प्रणयतो दण्डं भूमिपस्य विशां पते । युक्तस्य वा नास्त्यधर्मो धर्म एवेह शाश्वतः ।।"}, {"c": "12.86", "n": "23", "i": 53069, "v": "कामकारेण दण्डं तु यः कुर्यादविचक्षणः । स इहाकीर्तिसंयुक्तो मृतो नरकमाप्नुयात् ।।"}, {"c": "12.86", "n": "24", "i": 53070, "v": "न परस्य श्रवादेव परेषां दण्डमर्पयेत् । आगमानुगमं कृत्वा बध्नीयान्मोक्षयेत वा ।।"}, {"c": "12.86", "n": "25", "i": 53071, "v": "न तु हन्यान्नृपो जातु दूतं कस्यांचिदापदि । दूतस्य हन्ता निरयमाविशेत्सचिवैः सह ।।"}, {"c": "12.86", "n": "26", "i": 53072, "v": "यथोक्तवादिनं दूतं क्षत्रधर्मरतो नृपः । यो हन्यात्पितरस्तस्य भ्रूणहत्यामवाप्नुयुः ।।"}, {"c": "12.86", "n": "27", "i": 53073, "v": "कुलीनः शीलसंपन्नो वाग्मी दक्षः प्रियंवदः । यथोक्तवादी स्मृतिमान्दूतः स्यात्सप्तभिर्गुणैः ।।"}, {"c": "12.86", "n": "28", "i": 53074, "v": "एतैरेव गुणैर्युक्तः प्रतीहारोऽस्य रक्षिता । शिरोरक्षश्च भवति गुणैरेतैः समन्वितः ।।"}, {"c": "12.86", "n": "29", "i": 53075, "v": "धर्मार्थशास्त्रतत्त्वज्ञः संधिविग्रहको भवेत् । मतिमान्धृतिमान्धीमान्रहस्यविनिगूहिता ।।"}, {"c": "12.86", "n": "30", "i": 53076, "v": "कुलीनः सत्यसंपन्नः शक्तोऽमात्यः प्रशंसितः । एतैरेव गुणैर्युक्तस्तथा सेनापतिर्भवेत् ।।"}, {"c": "12.86", "n": "31", "i": 53077, "v": "व्यूहयन्त्रायुधीयानां तत्त्वज्ञो विक्रमान्वितः । वर्षशीतोष्णवातानां सहिष्णुः पररन्ध्रवित् ।।"}, {"c": "12.86", "n": "32", "i": 53078, "v": "विश्वासयेत्परांश्चैव विश्वसेन्न तु कस्यचित् । पुत्रेष्वपि हि राजेन्द्र विश्वासो न प्रशस्यते ।।"}, {"c": "12.86", "n": "33", "i": 53079, "v": "एतच्छास्त्रार्थतत्त्वं तु तवाख्यातं मयानघ । अविश्वासो नरेन्द्राणां गुह्यं परममुच्यते ।।"}, {"c": "12.87", "t": "युधिष्ठिर उवाच ।"}, {"c": "12.87", "n": "1", "i": 53080, "v": "कथंविधं पुरं राजा स्वयमावस्तुमर्हति । कृतं वा कारयित्वा वा तन्मे ब्रूहि पितामह ।।"}, {"c": "12.87", "t": "भीष्म उवाच ।"}, {"c": "12.87", "n": "2", "i": 53081, "v": "यत्र कौन्तेय वस्तव्यं सपुत्रभ्रातृबन्धुना । न्याय्यं तत्र परिप्रष्टुं गुप्तिं वृत्तिं च भारत ।।"}, {"c": "12.87", "n": "3", "i": 53082, "v": "तस्मात्ते वर्तयिष्यामि दुर्गकर्म विशेषतः । श्रुत्वा तथा विधातव्यमनुष्ठेयं च यत्नतः ।।"}, {"c": "12.87", "n": "4", "i": 53083, "v": "षड्विधं दुर्गमास्थाय पुराण्यथ निवेशयेत् । सर्वसंपत्प्रधानं यद्बाहुल्यं वापि संभवेत् ।।"}, {"c": "12.87", "n": "5", "i": 53084, "v": "धन्वदुर्गं महीदुर्गं गिरिदुर्गं तथैव च । मनुष्यदुर्गमब्दुर्गं वनदुर्गं च तानि षट् ।।"}, {"c": "12.87", "n": "6", "i": 53085, "v": "यत्पुरं दुर्गसंपन्नं धान्यायुधसमन्वितम् । दृढप्राकारपरिखं हस्त्यश्वरथसंकुलम् ।।"}, {"c": "12.87", "n": "7", "i": 53086, "v": "विद्वांसः शिल्पिनो यत्र निचयाश्च सुसंचिताः । धार्मिकश्च जनो यत्र दाक्ष्यमुत्तममास्थितः ।।"}, {"c": "12.87", "n": "8", "i": 53087, "v": "ऊर्जस्विनरनागाश्वं चत्वरापणशोभितम् । प्रसिद्धव्यवहारं च प्रशान्तमकुतोभयम् ।।"}, {"c": "12.87", "n": "9", "i": 53088, "v": "सुप्रभं सानुनादं च सुप्रशस्तनिवेशनम् । शूराढ्यजनसंपन्नं ब्रह्मघोषानुनादितम् ।।"}, {"c": "12.87", "n": "10", "i": 53089, "v": "समाजोत्सवसंपन्नं सदापूजितदैवतम् । वश्यामात्यबलो राजा तत्पुरं स्वयमावसेत् ।।"}, {"c": "12.87", "n": "11", "i": 53090, "v": "तत्र कोशं बलं मित्रं व्यवहारं च वर्धयेत् । पुरे जनपदे चैव सर्वदोषान्निवर्तयेत् ।।"}, {"c": "12.87", "n": "12", "i": 53091, "v": "भाण्डागारायुधागारं प्रयत्नेनाभिवर्धयेत् । निचयान्वर्धयेत्सर्वांस्तथा यन्त्रगदागदान् ।।"}, {"c": "12.87", "n": "13", "i": 53092, "v": "काष्ठलोहतुषाङ्गारदारुशृङ्गास्थिवैणवान् । मज्जास्नेहवसाक्षौद्रमौषधग्राममेव च ।।"}, {"c": "12.87", "n": "14", "i": 53093, "v": "शणं सर्जरसं धान्यमायुधानि शरांस्तथा । चर्म स्नायु तथा वेत्रं मुञ्जबल्बजधन्वनान् ।।"}, {"c": "12.87", "n": "15", "i": 53094, "v": "आशयाश्चोदपानाश्च प्रभूतसलिला वराः । निरोद्धव्याः सदा राज्ञा क्षीरिणश्च महीरुहाः ।।"}, {"c": "12.87", "n": "16", "i": 53095, "v": "सत्कृताश्च प्रयत्नेन आचार्यर्त्विक्पुरोहिताः । महेष्वासाः स्थपतयः सांवत्सरचिकित्सकाः ।।"}, {"c": "12.87", "n": "17", "i": 53096, "v": "प्राज्ञा मेधाविनो दान्ता दक्षाः शूरा बहुश्रुताः । कुलीनाः सत्त्वसंपन्ना युक्ताः सर्वेषु कर्मसु ।।"}, {"c": "12.87", "n": "18", "i": 53097, "v": "पूजयेद्धार्मिकान्राजा निगृह्णीयादधार्मिकान् । नियुञ्ज्याच्च प्रयत्नेन सर्ववर्णान्स्वकर्मसु ।।"}, {"c": "12.87", "n": "19", "i": 53098, "v": "बाह्यमाभ्यन्तरं चैव पौरजानपदं जनम् । चारैः सुविदितं कृत्वा ततः कर्म प्रयोजयेत् ।।"}, {"c": "12.87", "n": "20", "i": 53099, "v": "चारान्मन्त्रं च कोशं च मन्त्रं चैव विशेषतः । अनुतिष्ठेत्स्वयं राजा सर्वं ह्यत्र प्रतिष्ठितम् ।।"}, {"c": "12.87", "n": "21", "i": 53100, "v": "उदासीनारिमित्राणां सर्वमेव चिकीर्षितम् । पुरे जनपदे चैव ज्ञातव्यं चारचक्षुषा ।।"}, {"c": "12.87", "n": "22", "i": 53101, "v": "ततस्तथा विधातव्यं सर्वमेवाप्रमादतः । भक्तान्पूजयता नित्यं द्विषतश्च निगृह्णता ।।"}, {"c": "12.87", "n": "23", "i": 53102, "v": "यष्टव्यं क्रतुभिर्नित्यं दातव्यं चाप्यपीडया । प्रजानां रक्षणं कार्यं न कार्यं कर्म गर्हितम् ।।"}, {"c": "12.87", "n": "24", "i": 53103, "v": "कृपणानाथवृद्धानां विधवानां च योषिताम् । योगक्षेमं च वृत्तिं च नित्यमेव प्रकल्पयेत् ।।"}, {"c": "12.87", "n": "25", "i": 53104, "v": "आश्रमेषु यथाकालं चेलभाजनभोजनम् । सदैवोपहरेद्राजा सत्कृत्यानवमन्य च ।।"}, {"c": "12.87", "n": "26", "i": 53105, "v": "आत्मानं सर्वकार्याणि तापसे राज्यमेव च । निवेदयेत्प्रयत्नेन तिष्ठेत्प्रह्वश्च सर्वदा ।।"}, {"c": "12.87", "n": "27", "i": 53106, "v": "सर्वार्थत्यागिनं राजा कुले जातं बहुश्रुतम् । पूजयेत्तादृशं दृष्ट्वा शयनासनभोजनैः ।।"}, {"c": "12.87", "n": "28", "i": 53107, "v": "तस्मिन्कुर्वीत विश्वासं राजा कस्यांचिदापदि । तापसेषु हि विश्वासमपि कुर्वन्ति दस्यवः ।।"}, {"c": "12.87", "n": "29", "i": 53108, "v": "तस्मिन्निधीनादधीत प्रज्ञां पर्याददीत च । न चाप्यभीक्ष्णं सेवेत भृशं वा प्रतिपूजयेत् ।।"}, {"c": "12.87", "n": "30", "i": 53109, "v": "अन्यः कार्यः स्वराष्ट्रेषु परराष्ट्रेषु चापरः । अटवीष्वपरः कार्यः सामन्तनगरेषु च ।।"}, {"c": "12.87", "n": "31", "i": 53110, "v": "तेषु सत्कारसंस्कारान्संविभागांश्च कारयेत् । परराष्ट्राटवीस्थेषु यथा स्वविषये तथा ।।"}, {"c": "12.87", "n": "32", "i": 53111, "v": "ते कस्यांचिदवस्थायां शरणं शरणार्थिने । राज्ञे दद्युर्यथाकामं तापसाः संशितव्रताः ।।"}, {"c": "12.87", "n": "33", "i": 53112, "v": "एष ते लक्षणोद्देशः संक्षेपेण प्रकीर्तितः । यादृशं नगरं राजा स्वयमावस्तुमर्हति ।।"}, {"c": "12.88", "t": "युधिष्ठिर उवाच ।"}, {"c": "12.88", "n": "1", "i": 53113, "v": "राष्ट्रगुप्तिं च मे राजन्राष्ट्रस्यैव च संग्रहम् । सम्यग्जिज्ञासमानाय प्रब्रूहि भरतर्षभ ।।"}, {"c": "12.88", "t": "भीष्म उवाच ।"}, {"c": "12.88", "n": "2", "i": 53114, "v": "राष्ट्रगुप्तिं च ते सम्यग्राष्ट्रस्यैव च संग्रहम् । हन्त सर्वं प्रवक्ष्यामि तत्त्वमेकमनाः शृणु ।।"}, {"c": "12.88", "n": "3", "i": 53115, "v": "ग्रामस्याधिपतिः कार्यो दशग्राम्यस्तथापरः । द्विगुणायाः शतस्यैवं सहस्रस्य च कारयेत् ।।"}, {"c": "12.88", "n": "4", "i": 53116, "v": "ग्रामे यान्ग्रामदोषांश्च ग्रामिकः परिपालयेत् । तान्ब्रूयाद्दशपायासौ स तु विंशतिपाय वै ।।"}, {"c": "12.88", "n": "5", "i": 53117, "v": "सोऽपि विंशत्यधिपतिर्वृत्तं जानपदे जने । ग्रामाणां शतपालाय सर्वमेव निवेदयेत् ।।"}, {"c": "12.88", "n": "6", "i": 53118, "v": "यानि ग्रामीणभोज्यानि ग्रामिकस्तान्युपाश्नुयात् । दशपस्तेन भर्तव्यस्तेनापि द्विगुणाधिपः ।।"}, {"c": "12.88", "n": "7", "i": 53119, "v": "ग्रामं ग्रामशताध्यक्षो भोक्तुमर्हति सत्कृतः । महान्तं भरतश्रेष्ठ सुस्फीतजनसंकुलम् । तत्र ह्यनेकमायत्तं राज्ञो भवति भारत ।।"}, {"c": "12.88", "n": "8", "i": 53120, "v": "शाखानगरमर्हस्तु सहस्रपतिरुत्तमम् । धान्यहैरण्यभोगेन भोक्तुं राष्ट्रिय उद्यतः ।।"}, {"c": "12.88", "n": "9", "i": 53121, "v": "तथा यद्ग्रामकृत्यं स्याद्ग्रामिकृत्यं च ते स्वयम् । धर्मज्ञः सचिवः कश्चित्तत्प्रपश्येदतन्द्रितः ।।"}, {"c": "12.88", "n": "10", "i": 53122, "v": "नगरे नगरे च स्यादेकः सर्वार्थचिन्तकः । उच्चैःस्थाने घोररूपो नक्षत्राणामिव ग्रहः । भवेत्स तान्परिक्रामेत्सर्वानेव सदा स्वयम् ।।"}, {"c": "12.88", "n": "11", "i": 53123, "v": "विक्रयं क्रयमध्वानं भक्तं च सपरिव्ययम् । योगक्षेमं च संप्रेक्ष्य वणिजः कारयेत्करान् ।।"}, {"c": "12.88", "n": "12", "i": 53124, "v": "उत्पत्तिं दानवृत्तिं च शिल्पं संप्रेक्ष्य चासकृत् । शिल्पप्रतिकरानेव शिल्पिनः प्रति कारयेत् ।।"}, {"c": "12.88", "n": "13", "i": 53125, "v": "उच्चावचकरा न्याय्याः पूर्वराज्ञां युधिष्ठिर । यथा यथा न हीयेरंस्तथा कुर्यान्महीपतिः ।।"}, {"c": "12.88", "n": "14", "i": 53126, "v": "फलं कर्म च संप्रेक्ष्य ततः सर्वं प्रकल्पयेत् । फलं कर्म च निर्हेतु न कश्चित्संप्रवर्तयेत् ।।"}, {"c": "12.88", "n": "15", "i": 53127, "v": "यथा राजा च कर्ता च स्यातां कर्मणि भागिनौ । समवेक्ष्य तथा राज्ञा प्रणेयाः सततं कराः ।।"}, {"c": "12.88", "n": "16", "i": 53128, "v": "नोच्छिन्द्यादात्मनो मूलं परेषां वापि तृष्णया । ईहाद्वाराणि संरुध्य राजा संप्रीतिदर्शनः ।।"}, {"c": "12.88", "n": "17", "i": 53129, "v": "प्रद्विषन्ति परिख्यातं राजानमतिखादिनम् । प्रद्विष्टस्य कुतः श्रेयः संप्रियो लभते प्रियम् ।।"}, {"c": "12.88", "n": "18", "i": 53130, "v": "वत्सौपम्येन दोग्धव्यं राष्ट्रमक्षीणबुद्धिना । भृतो वत्सो जातबलः पीडां सहति भारत ।।"}, {"c": "12.88", "n": "19", "i": 53131, "v": "न कर्म कुरुते वत्सो भृशं दुग्धो युधिष्ठिर । राष्ट्रमप्यतिदुग्धं हि न कर्म कुरुते महत् ।।"}, {"c": "12.88", "n": "20", "i": 53132, "v": "यो राष्ट्रमनुगृह्णाति परिगृह्य स्वयं नृपः । संजातमुपजीवन्स लभते सुमहत्फलम् ।।"}, {"c": "12.88", "n": "21", "i": 53133, "v": "आपदर्थं हि निचयान्राजान इह चिन्वते । राष्ट्रं च कोशभूतं स्यात्कोशो वेश्मगतस्तथा ।।"}, {"c": "12.88", "n": "22", "i": 53134, "v": "पौरजानपदान्सर्वान्संश्रितोपाश्रितांस्तथा । यथाशक्त्यनुकम्पेत सर्वानभ्यन्तरानपि ।।"}, {"c": "12.88", "n": "23", "i": 53135, "v": "बाह्यं जनं भेदयित्वा भोक्तव्यो मध्यमः सुखम् । एवं न संप्रकुप्यन्ते जनाः सुखितदुःखिताः ।।"}, {"c": "12.88", "n": "24", "i": 53136, "v": "प्रागेव तु करादानमनुभाष्य पुनः पुनः । संनिपत्य स्वविषये भयं राष्ट्रे प्रदर्शयेत् ।।"}, {"c": "12.88", "n": "25", "i": 53137, "v": "इयमापत्समुत्पन्ना परचक्रभयं महत् । अपि नान्ताय कल्पेत वेणोरिव फलागमः ।।"}, {"c": "12.88", "n": "26", "i": 53138, "v": "अरयो मे समुत्थाय बहुभिर्दस्युभिः सह । इदमात्मवधायैव राष्ट्रमिच्छन्ति बाधितुम् ।।"}, {"c": "12.88", "n": "27", "i": 53139, "v": "अस्यामापदि घोरायां संप्राप्ते दारुणे भये । परित्राणाय भवतां प्रार्थयिष्ये धनानि वः ।।"}, {"c": "12.88", "n": "28", "i": 53140, "v": "प्रतिदास्ये च भवतां सर्वं चाहं भयक्षये । नारयः प्रतिदास्यन्ति यद्धरेयुर्बलादितः ।।"}, {"c": "12.88", "n": "29", "i": 53141, "v": "कलत्रमादितः कृत्वा नश्येत्स्वं स्वयमेव हि । अपि चेत्पुत्रदारार्थमर्थसंचय इष्यते ।।"}, {"c": "12.88", "n": "30", "i": 53142, "v": "नन्दामि वः प्रभावेन पुत्राणामिव चोदये । यथाशक्त्यनुगृह्णामि राष्ट्रस्यापीडया च वः ।।"}, {"c": "12.88", "n": "31", "i": 53143, "v": "आपत्स्वेव च वोढव्यं भवद्भिः सद्गवैरिव । न वः प्रियतरं कार्यं धनं कस्यांचिदापदि ।।"}, {"c": "12.88", "n": "32", "i": 53144, "v": "इति वाचा मधुरया श्लक्ष्णया सोपचारया । स्वरश्मीनभ्यवसृजेद्युगमादाय कालवित् ।।"}, {"c": "12.88", "n": "33", "i": 53145, "v": "प्रचारं भृत्यभरणं व्ययं गोग्रामतो भयम् । योगक्षेमं च संप्रेक्ष्य गोमिनः कारयेत्करान् ।।"}, {"c": "12.88", "n": "34", "i": 53146, "v": "उपेक्षिता हि नश्येयुर्गोमिनोऽरण्यवासिनः । तस्मात्तेषु विशेषेण मृदुपूर्वं समाचरेत् ।।"}, {"c": "12.88", "n": "35", "i": 53147, "v": "सान्त्वनं रक्षणं दानमवस्था चाप्यभीक्ष्णशः । गोमिनां पार्थ कर्तव्यं संविभागाः प्रियाणि च ।।"}, {"c": "12.88", "n": "36", "i": 53148, "v": "अजस्रमुपयोक्तव्यं फलं गोमिषु सर्वतः । प्रभावयति राष्ट्रं च व्यवहारं कृषिं तथा ।।"}, {"c": "12.88", "n": "37", "i": 53149, "v": "तस्माद्गोमिषु यत्नेन प्रीतिं कुर्याद्विचक्षणः । दयावानप्रमत्तश्च करान्संप्रणयन्मृदून् ।।"}, {"c": "12.88", "n": "38", "i": 53150, "v": "सर्वत्र क्षेमचरणं सुलभं तात गोमिभिः । न ह्यतः सदृशं किंचिद्धनमस्ति युधिष्ठिर ।।"}, {"c": "12.89", "t": "युधिष्ठिर उवाच ।"}, {"c": "12.89", "n": "1", "i": 53151, "v": "यदा राजा समर्थोऽपि कोशार्थी स्यान्महामते । कथं प्रवर्तेत तदा तन्मे ब्रूहि पितामह ।।"}, {"c": "12.89", "t": "भीष्म उवाच ।"}, {"c": "12.89", "n": "2", "i": 53152, "v": "यथादेशं यथाकालमपि चैव यथाबलम् । अनुशिष्यात्प्रजा राजा धर्मार्थी तद्धिते रतः ।।"}, {"c": "12.89", "n": "3", "i": 53153, "v": "यथा तासां च मन्येत श्रेय आत्मन एव च । तथा धर्म्याणि सर्वाणि राजा राष्ट्रे प्रवर्तयेत् ।।"}, {"c": "12.89", "n": "4", "i": 53154, "v": "मधुदोहं दुहेद्राष्ट्रं भ्रमरान्न विपातयेत् । वत्सापेक्षी दुहेच्चैव स्तनांश्च न विकुट्टयेत् ।।"}, {"c": "12.89", "n": "5", "i": 53155, "v": "जलौकावत्पिबेद्राष्ट्रं मृदुनैव नराधिप । व्याघ्रीव च हरेत्पुत्रमदष्ट्वा मा पतेदिति ।।"}, {"c": "12.89", "n": "6", "i": 53156, "v": "अल्पेनाल्पेन देयेन वर्धमानं प्रदापयेत् । ततो भूयस्ततो भूयः कामं वृद्धिं समाचरेत् ।।"}, {"c": "12.89", "n": "7", "i": 53157, "v": "दमयन्निव दम्यानां शश्वद्भारं प्रवर्धयेत् । मृदुपूर्वं प्रयत्नेन पाशानभ्यवहारयेत् ।।"}, {"c": "12.89", "n": "8", "i": 53158, "v": "सकृत्पाशावकीर्णास्ते न भविष्यन्ति दुर्दमाः । उचितेनैव भोक्तव्यास्ते भविष्यन्ति यत्नतः ।।"}, {"c": "12.89", "n": "9", "i": 53159, "v": "तस्मात्सर्वसमारम्भो दुर्लभः पुरुषव्रजः । यथामुख्यान्सान्त्वयित्वा भोक्तव्य इतरो जनः ।।"}, {"c": "12.89", "n": "10", "i": 53160, "v": "ततस्तान्भेदयित्वाथ परस्परविवक्षितान् । भुञ्जीत सान्त्वयित्वैव यथासुखमयत्नतः ।।"}, {"c": "12.89", "n": "11", "i": 53161, "v": "न चास्थाने न चाकाले करानेभ्योऽनुपातयेत् । आनुपूर्व्येण सान्त्वेन यथाकालं यथाविधि ।।"}, {"c": "12.89", "n": "12", "i": 53162, "v": "उपायान्प्रब्रवीम्येतान्न मे माया विवक्षिता । अनुपायेन दमयन्प्रकोपयति वाजिनः ।।"}, {"c": "12.89", "n": "13", "i": 53163, "v": "पानागाराणि वेशाश्च वेशप्रापणिकास्तथा । कुशीलवाः सकितवा ये चान्ये केचिदीदृशाः ।।"}, {"c": "12.89", "n": "14", "i": 53164, "v": "नियम्याः सर्व एवैते ये राष्ट्रस्योपघातकाः । एते राष्ट्रे हि तिष्ठन्तो बाधन्ते भद्रिकाः प्रजाः ।।"}, {"c": "12.89", "n": "15", "i": 53165, "v": "न केनचिद्याचितव्यः कश्चित्किंचिदनापदि । इति व्यवस्था भूतानां पुरस्तान्मनुना कृता ।।"}, {"c": "12.89", "n": "16", "i": 53166, "v": "सर्वे तथा न जीवेयुर्न कुर्युः कर्म चेदिह । सर्व एव त्रयो लोका न भवेयुरसंशयम् ।।"}, {"c": "12.89", "n": "17", "i": 53167, "v": "प्रभुर्नियमने राजा य एतान्न नियच्छति । भुङ्क्ते स तस्य पापस्य चतुर्भागमिति श्रुतिः । तथा कृतस्य धर्मस्य चतुर्भागमुपाश्नुते ।।"}, {"c": "12.89", "n": "18", "i": 53168, "v": "स्थानान्येतानि संगम्य प्रसङ्गे भूतिनाशनः । कामप्रसक्तः पुरुषः किमकार्यं विवर्जयेत् ।।"}, {"c": "12.89", "n": "19", "i": 53169, "v": "आपद्येव तु याचेरन्येषां नास्ति परिग्रहः । दातव्यं धर्मतस्तेभ्यस्त्वनुक्रोशाद्दयार्थिना ।।"}, {"c": "12.89", "n": "20", "i": 53170, "v": "मा ते राष्ट्रे याचनका मा ते भूयुश्च दस्यवः । इष्टादातार एवैते नैते भूतस्य भावकाः ।।"}, {"c": "12.89", "n": "21", "i": 53171, "v": "ये भूतान्यनुगृह्णन्ति वर्धयन्ति च ये प्रजाः । ते ते राष्ट्रे प्रवर्तन्तां मा भूतानामभावकाः ।।"}, {"c": "12.89", "n": "22", "i": 53172, "v": "दण्ड्यास्ते च महाराज धनादानप्रयोजनाः । प्रयोगं कारयेयुस्तान्यथा बलिकरांस्तथा ।।"}, {"c": "12.89", "n": "23", "i": 53173, "v": "कृषिगोरक्ष्यवाणिज्यं यच्चान्यत्किंचिदीदृशम् । पुरुषैः कारयेत्कर्म बहुभिः सह कर्मिभिः ।।"}, {"c": "12.89", "n": "24", "i": 53174, "v": "नरश्चेत्कृषिगोरक्ष्यं वाणिज्यं चाप्यनुष्ठितः । संशयं लभते किंचित्तेन राजा विगर्ह्यते ।।"}, {"c": "12.89", "n": "25", "i": 53175, "v": "धनिनः पूजयेन्नित्यं यानाच्छादनभोजनैः । वक्तव्याश्चानुगृह्णीध्वं पूजाः सह मयेति ह ।।"}, {"c": "12.89", "n": "26", "i": 53176, "v": "अङ्गमेतन्महद्राज्ञां धनिनो नाम भारत । ककुदं सर्वभूतानां धनस्थो नात्र संशयः ।।"}, {"c": "12.89", "n": "27", "i": 53177, "v": "प्राज्ञः शूरो धनस्थश्च स्वामी धार्मिक एव च । तपस्वी सत्यवादी च बुद्धिमांश्चाभिरक्षति ।।"}, {"c": "12.89", "n": "28", "i": 53178, "v": "तस्मादेतेषु सर्वेषु प्रीतिमान्भव पार्थिव । सत्यमार्जवमक्रोधमानृशंस्यं च पालय ।।"}, {"c": "12.89", "n": "29", "i": 53179, "v": "एवं दण्डं च कोशं च मित्रं भूमिं च लप्स्यसे । सत्यार्जवपरो राजन्मित्रकोशसमन्वितः ।।"}, {"c": "12.90", "t": "भीष्म उवाच ।"}, {"c": "12.90", "n": "1", "i": 53180, "v": "वनस्पतीन्भक्ष्यफलान्न छिन्द्युर्विषये तव । ब्राह्मणानां मूलफलं धर्म्यमाहुर्मनीषिणः ।।"}, {"c": "12.90", "n": "2", "i": 53181, "v": "ब्राह्मणेभ्योऽतिरिक्तं च भुञ्जीरन्नितरे जनाः । न ब्राह्मणोपरोधेन हरेदन्यः कथंचन ।।"}, {"c": "12.90", "n": "3", "i": 53182, "v": "विप्रश्चेत्त्यागमातिष्ठेदाख्यायावृत्तिकर्शितः । परिकल्प्यास्य वृत्तिः स्यात्सदारस्य नराधिप ।।"}, {"c": "12.90", "n": "4", "i": 53183, "v": "स चेन्नोपनिवर्तेत वाच्यो ब्राह्मणसंसदि । कस्मिन्निदानीं मर्यादामयं लोकः करिष्यति ।।"}, {"c": "12.90", "n": "5", "i": 53184, "v": "असंशयं निवर्तेत न चेद्वक्ष्यत्यतः परम् । पूर्वं परोक्षं कर्तव्यमेतत्कौन्तेय शासनम् ।।"}, {"c": "12.90", "n": "6", "i": 53185, "v": "आहुरेतज्जना ब्रह्मन्न चैतच्छ्रद्दधाम्यहम् । निमन्त्र्यश्च भवेद्भोगैरवृत्त्या चेत्तदाचरेत् ।।"}, {"c": "12.90", "n": "7", "i": 53186, "v": "कृषिगोरक्ष्यवाणिज्यं लोकानामिह जीवनम् । ऊर्ध्वं चैव त्रयी विद्या सा भूतान्भावयत्युत ।।"}, {"c": "12.90", "n": "8", "i": 53187, "v": "तस्यां प्रयतमानायां ये स्युस्तत्परिपन्थिनः । दस्यवस्तद्वधायेह ब्रह्मा क्षत्रमथासृजत् ।।"}, {"c": "12.90", "n": "9", "i": 53188, "v": "शत्रूञ्जहि प्रजा रक्ष यजस्व क्रतुभिर्नृप । युध्यस्व समरे वीरो भूत्वा कौरवनन्दन ।।"}, {"c": "12.90", "n": "10", "i": 53189, "v": "संरक्ष्यान्पालयेद्राजा यः स राजार्यकृत्तमः । ये केचित्तान्न रक्षन्ति तैरर्थो नास्ति कश्चन ।।"}, {"c": "12.90", "n": "11", "i": 53190, "v": "सदैव राज्ञा बोद्धव्यं सर्वलोकाद्युधिष्ठिर । तस्माद्धेतोर्हि भुञ्जीत मनुष्यानेव मानवः ।।"}, {"c": "12.90", "n": "12", "i": 53191, "v": "अन्तरेभ्यः परान्रक्षन्परेभ्यः पुनरन्तरान् । परान्परेभ्यः स्वान्स्वेभ्यः सर्वान्पालय नित्यदा ।।"}, {"c": "12.90", "n": "13", "i": 53192, "v": "आत्मानं सर्वतो रक्षन्राजा रक्षेत मेदिनीम् । आत्ममूलमिदं सर्वमाहुर्हि विदुषो जनाः ।।"}, {"c": "12.90", "n": "14", "i": 53193, "v": "किं छिद्रं कोऽनुषङ्गो मे किं वास्त्यविनिपातितम् । कुतो मामास्रवेद्दोष इति नित्यं विचिन्तयेत् ।।"}, {"c": "12.90", "n": "15", "i": 53194, "v": "गुप्तैश्चारैरनुमतैः पृथिवीमनुचारयेत् । सुनीतं यदि मे वृत्तं प्रशंसन्ति न वा पुनः । कच्चिद्रोचेज्जनपदे कच्चिद्राष्ट्रे च मे यशः ।।"}, {"c": "12.90", "n": "16", "i": 53195, "v": "धर्मज्ञानां धृतिमतां संग्रामेष्वपलायिनाम् । राष्ट्रं च येऽनुजीवन्ति ये च राज्ञोऽनुजीविनः ।।"}, {"c": "12.90", "n": "17", "i": 53196, "v": "अमात्यानां च सर्वेषां मध्यस्थानां च सर्वशः । ये च त्वाभिप्रशंसेयुर्निन्देयुरथ वा पुनः । सर्वान्सुपरिणीतांस्तान्कारयेत युधिष्ठिर ।।"}, {"c": "12.90", "n": "18", "i": 53197, "v": "एकान्तेन हि सर्वेषां न शक्यं तात रोचितुम् । मित्रामित्रमथो मध्यं सर्वभूतेषु भारत ।।"}, {"c": "12.90", "n": "19", "i": 53198, "v": "तुल्यबाहुबलानां च गुणैरपि निषेविनाम् । कथं स्यादधिकः कश्चित्स तु भुञ्जीत मानवान् ।।"}, {"c": "12.90", "n": "20", "i": 53199, "v": "ये चरा ह्यचरानद्युरदंष्ट्रान्दंष्ट्रिणस्तथा । आशीविषा इव क्रुद्धा भुजगा भुजगानिव ।।"}, {"c": "12.90", "n": "21", "i": 53200, "v": "एतेभ्यश्चाप्रमत्तः स्यात्सदा यत्तो युधिष्ठिर । भारुण्डसदृशा ह्येते निपतन्ति प्रमाद्यतः ।।"}, {"c": "12.90", "n": "22", "i": 53201, "v": "कच्चित्ते वणिजो राष्ट्रे नोद्विजन्ते करार्दिताः । क्रीणन्तो बहु वाल्पेन कान्तारकृतनिश्रमाः ।।"}, {"c": "12.90", "n": "23", "i": 53202, "v": "कच्चित्कृषिकरा राष्ट्रं न जहत्यतिपीडिताः । ये वहन्ति धुरं राज्ञां संभरन्तीतरानपि ।।"}, {"c": "12.90", "n": "24", "i": 53203, "v": "इतो दत्तेन जीवन्ति देवाः पितृगणास्तथा । मनुष्योरगरक्षांसि वयांसि पशवस्तथा ।।"}, {"c": "12.90", "n": "25", "i": 53204, "v": "एषा ते राष्ट्रवृत्तिश्च राष्ट्रगुप्तिश्च भारत । एतमेवार्थमाश्रित्य भूयो वक्ष्यामि पाण्डव ।।"}, {"c": "12.91", "t": "भीष्म उवाच ।"}, {"c": "12.91", "n": "1", "i": 53205, "v": "यानङ्गिराः क्षत्रधर्मानुतथ्यो ब्रह्मवित्तमः । मान्धात्रे यौवनाश्वाय प्रीतिमानभ्यभाषत ।।"}, {"c": "12.91", "n": "2", "i": 53206, "v": "स यथानुशशासैनमुतथ्यो ब्रह्मवित्तमः । तत्ते सर्वं प्रवक्ष्यामि निखिलेन युधिष्ठिर ।।"}, {"c": "12.91", "t": "उतथ्य उवाच ।"}, {"c": "12.91", "n": "3", "i": 53207, "v": "धर्माय राजा भवति न कामकरणाय तु । मान्धातरेवं जानीहि राजा लोकस्य रक्षिता ।।"}, {"c": "12.91", "n": "4", "i": 53208, "v": "राजा चरति वै धर्मं देवत्वायैव गच्छति । न चेद्धर्मं स चरति नरकायैव गच्छति ।।"}, {"c": "12.91", "n": "5", "i": 53209, "v": "धर्मे तिष्ठन्ति भूतानि धर्मो राजनि तिष्ठति । तं राजा साधु यः शास्ति स राजा पृथिवीपतिः ।।"}, {"c": "12.91", "n": "6", "i": 53210, "v": "राजा परमधर्मात्मा लक्ष्मीवान्पाप उच्यते । देवाश्च गर्हां गच्छन्ति धर्मो नास्तीति चोच्यते ।।"}, {"c": "12.91", "n": "7", "i": 53211, "v": "अधर्मे वर्तमानानामर्थसिद्धिः प्रदृश्यते । तदेव मङ्गलं सर्वं लोकः समनुवर्तते ।।"}, {"c": "12.91", "n": "8", "i": 53212, "v": "उच्छिद्यते धर्मवृत्तमधर्मो वर्तते महान् । भयमाहुर्दिवारात्रं यदा पापो न वार्यते ।।"}, {"c": "12.91", "n": "9", "i": 53213, "v": "न वेदाननुवर्तन्ति व्रतवन्तो द्विजातयः । न यज्ञांस्तन्वते विप्रा यदा पापो न वार्यते ।।"}, {"c": "12.91", "n": "10", "i": 53214, "v": "वध्यानामिव सर्वेषां मनो भवति विह्वलम् । मनुष्याणां महाराज यदा पापो न वार्यते ।।"}, {"c": "12.91", "n": "11", "i": 53215, "v": "उभौ लोकावभिप्रेक्ष्य राजानमृषयः स्वयम् । असृजन्सुमहद्भूतमयं धर्मो भविष्यति ।।"}, {"c": "12.91", "n": "12", "i": 53216, "v": "यस्मिन्धर्मो विराजेत तं राजानं प्रचक्षते । यस्मिन्विलीयते धर्मस्तं देवा वृषलं विदुः ।।"}, {"c": "12.91", "n": "13", "i": 53217, "v": "वृषो हि भगवान्धर्मो यस्तस्य कुरुते ह्यलम् । वृषलं तं विदुर्देवास्तस्माद्धर्मं न लोपयेत् ।।"}, {"c": "12.91", "n": "14", "i": 53218, "v": "धर्मे वर्धति वर्धन्ति सर्वभूतानि सर्वदा । तस्मिन्ह्रसति हीयन्ते तस्माद्धर्मं प्रवर्धयेत् ।।"}, {"c": "12.91", "n": "15", "i": 53219, "v": "धनात्स्रवति धर्मो हि धारणाद्वेति निश्चयः । अकार्याणां मनुष्येन्द्र स सीमान्तकरः स्मृतः ।।"}, {"c": "12.91", "n": "16", "i": 53220, "v": "प्रभवार्थं हि भूतानां धर्मः सृष्टः स्वयंभुवा । तस्मात्प्रवर्धयेद्धर्मं प्रजानुग्रहकारणात् ।।"}, {"c": "12.91", "n": "17", "i": 53221, "v": "तस्माद्धि राजशार्दूल धर्मः श्रेष्ठ इति स्मृतः । स राजा यः प्रजाः शास्ति साधुकृत्पुरुषर्षभः ।।"}, {"c": "12.91", "n": "18", "i": 53222, "v": "कामक्रोधावनादृत्य धर्ममेवानुपालयेत् । धर्मः श्रेयस्करतमो राज्ञां भरतसत्तम ।।"}, {"c": "12.91", "n": "19", "i": 53223, "v": "धर्मस्य ब्राह्मणा योनिस्तस्मात्तान्पूजयेत्सदा । ब्राह्मणानां च मान्धातः कामान्कुर्यादमत्सरी ।।"}, {"c": "12.91", "n": "20", "i": 53224, "v": "तेषां ह्यकामकरणाद्राज्ञः संजायते भयम् । मित्राणि च न वर्धन्ते तथामित्रीभवन्त्यपि ।।"}, {"c": "12.91", "n": "21", "i": 53225, "v": "ब्राह्मणान्वै तदासूयाद्यदा वैरोचनो बलिः । अथास्माच्छ्रीरपाक्रामद्यास्मिन्नासीत्प्रतापिनी ।।"}, {"c": "12.91", "n": "22", "i": 53226, "v": "ततस्तस्मादपक्रम्य सागच्छत्पाकशासनम् । अथ सोऽन्वतपत्पश्चाच्छ्रियं दृष्ट्वा पुरंदरे ।।"}, {"c": "12.91", "n": "23", "i": 53227, "v": "एतत्फलमसूयाया अभिमानस्य चाभिभो । तस्माद्बुध्यस्व मान्धातर्मा त्वा जह्यात्प्रतापिनी ।।"}, {"c": "12.91", "n": "24", "i": 53228, "v": "दर्पो नाम श्रियः पुत्रो जज्ञेऽधर्मादिति श्रुतिः । तेन देवासुरा राजन्नीताः सुबहुशो वशम् ।।"}, {"c": "12.91", "n": "25", "i": 53229, "v": "राजर्षयश्च बहवस्तस्माद्बुध्यस्व पार्थिव । राजा भवति तं जित्वा दासस्तेन पराजितः ।।"}, {"c": "12.91", "n": "26", "i": 53230, "v": "स यथा दर्पसहितमधर्मं नानुसेवसे । तथा वर्तस्व मान्धातश्चिरं चेत्स्थातुमिच्छसि ।।"}, {"c": "12.91", "n": "27", "i": 53231, "v": "मत्तात्प्रमत्तात्पोगण्डादुन्मत्ताच्च विशेषतः । तदभ्यासादुपावर्तादहितानां च सेवनात् ।।"}, {"c": "12.91", "n": "28", "i": 53232, "v": "निगृहीतादमात्याच्च स्त्रीभ्यश्चैव विशेषतः । पर्वताद्विषमाद्दुर्गाद्धस्तिनोऽश्वात्सरीसृपात् ।।"}, {"c": "12.91", "n": "29", "i": 53233, "v": "एतेभ्यो नित्ययत्तः स्यान्नक्तंचर्यां च वर्जयेत् । अत्यायं चातिमानं च दम्भं क्रोधं च वर्जयेत् ।।"}, {"c": "12.91", "n": "30", "i": 53234, "v": "अविज्ञातासु च स्त्रीषु क्लीबासु स्वैरिणीषु च । परभार्यासु कन्यासु नाचरेन्मैथुनं नृपः ।।"}, {"c": "12.91", "n": "31", "i": 53235, "v": "कुलेषु पापरक्षांसि जायन्ते वर्णसंकरात् । अपुमांसोऽङ्गहीनाश्च स्थूलजिह्वा विचेतसः ।।"}, {"c": "12.91", "n": "32", "i": 53236, "v": "एते चान्ये च जायन्ते यदा राजा प्रमाद्यति । तस्माद्राज्ञा विशेषेण वर्तितव्यं प्रजाहिते ।।"}, {"c": "12.91", "n": "33", "i": 53237, "v": "क्षत्रियस्य प्रमत्तस्य दोषः संजायते महान् । अधर्माः संप्रवर्तन्ते प्रजासंकरकारकाः ।।"}, {"c": "12.91", "n": "34", "i": 53238, "v": "अशीते विद्यते शीतं शीते शीतं न विद्यते । अवृष्टिरतिवृष्टिश्च व्याधिश्चाविशति प्रजाः ।।"}, {"c": "12.91", "n": "35", "i": 53239, "v": "नक्षत्राण्युपतिष्ठन्ति ग्रहा घोरास्तथापरे । उत्पाताश्चात्र दृश्यन्ते बहवो राजनाशनाः ।।"}, {"c": "12.91", "n": "36", "i": 53240, "v": "अरक्षितात्मा यो राजा प्रजाश्चापि न रक्षति । प्रजाश्च तस्य क्षीयन्ते ताश्च सोऽनु विनश्यति ।।"}, {"c": "12.91", "n": "37", "i": 53241, "v": "द्वावाददाते ह्येकस्य द्वयोश्च बहवोऽपरे । कुमार्यः संप्रलुप्यन्ते तदाहुर्नृपदूषणम् ।।"}, {"c": "12.91", "n": "38", "i": 53242, "v": "ममैतदिति नैकस्य मनुष्येष्ववतिष्ठते । त्यक्त्वा धर्मं यदा राजा प्रमादमनुतिष्ठति ।।"}, {"c": "12.92", "t": "उतथ्य उवाच ।"}, {"c": "12.92", "n": "1", "i": 53243, "v": "कालवर्षी च पर्जन्यो धर्मचारी च पार्थिवः । संपद्यदैषा भवति सा बिभर्ति सुखं प्रजाः ।।"}, {"c": "12.92", "n": "2", "i": 53244, "v": "यो न जानाति निर्हन्तुं वस्त्राणां रजको मलम् । रक्तानि वा शोधयितुं यथा नास्ति तथैव सः ।।"}, {"c": "12.92", "n": "3", "i": 53245, "v": "एवमेव द्विजेन्द्राणां क्षत्रियाणां विशामपि । शूद्राश्चतुर्णां वर्णानां नानाकर्मस्ववस्थिताः ।।"}, {"c": "12.92", "n": "4", "i": 53246, "v": "कर्म शूद्रे कृषिर्वैश्ये दण्डनीतिश्च राजनि । ब्रह्मचर्यं तपो मन्त्राः सत्यं चापि द्विजातिषु ।।"}, {"c": "12.92", "n": "5", "i": 53247, "v": "तेषां यः क्षत्रियो वेद वस्त्राणामिव शोधनम् । शीलदोषान्विनिर्हन्तुं स पिता स प्रजापतिः ।।"}, {"c": "12.92", "n": "6", "i": 53248, "v": "कृतं त्रेता द्वापरश्च कलिश्च भरतर्षभ । राजवृत्तानि सर्वाणि राजैव युगमुच्यते ।।"}, {"c": "12.92", "n": "7", "i": 53249, "v": "चातुर्वर्ण्यं तथा वेदाश्चातुराश्रम्यमेव च । सर्वं प्रमुह्यते ह्येतद्यदा राजा प्रमाद्यति ।।"}, {"c": "12.92", "n": "8", "i": 53250, "v": "राजैव कर्ता भूतानां राजैव च विनाशकः । धर्मात्मा यः स कर्ता स्यादधर्मात्मा विनाशकः ।।"}, {"c": "12.92", "n": "9", "i": 53251, "v": "राज्ञो भार्याश्च पुत्राश्च बान्धवाः सुहृदस्तथा । समेत्य सर्वे शोचन्ति यदा राजा प्रमाद्यति ।।"}, {"c": "12.92", "n": "10", "i": 53252, "v": "हस्तिनोऽश्वाश्च गावश्चाप्युष्ट्राश्वतरगर्दभाः । अधर्मवृत्ते नृपतौ सर्वे सीदन्ति पार्थिव ।।"}, {"c": "12.92", "n": "11", "i": 53253, "v": "दुर्बलार्थं बलं सृष्टं धात्रा मान्धातरुच्यते । अबलं तन्महद्भूतं यस्मिन्सर्वं प्रतिष्ठितम् ।।"}, {"c": "12.92", "n": "12", "i": 53254, "v": "यच्च भूतं स भजते भूता ये च तदन्वयाः । अधर्मस्थे हि नृपतौ सर्वे सीदन्ति पार्थिव ।।"}, {"c": "12.92", "n": "13", "i": 53255, "v": "दुर्बलस्य हि यच्चक्षुर्मुनेराशीविषस्य च । अविषह्यतमं मन्ये मा स्म दुर्बलमासदः ।।"}, {"c": "12.92", "n": "14", "i": 53256, "v": "दुर्बलांस्तात बुध्येथा नित्यमेवाविमानितान् । मा त्वां दुर्बलचक्षूंषि प्रदहेयुः सबान्धवम् ।।"}, {"c": "12.92", "n": "15", "i": 53257, "v": "न हि दुर्बलदग्धस्य कुले किंचित्प्ररोहति । आमूलं निर्दहत्येव मा स्म दुर्बलमासदः ।।"}, {"c": "12.92", "n": "16", "i": 53258, "v": "अबलं वै बलाच्छ्रेयो यच्चातिबलवद्बलम् । बलस्याबलदग्धस्य न किंचिदवशिष्यते ।।"}, {"c": "12.92", "n": "17", "i": 53259, "v": "विमानितो हतोत्क्रुष्टस्त्रातारं चेन्न विन्दति । अमानुषकृतस्तत्र दण्डो हन्ति नराधिपम् ।।"}, {"c": "12.92", "n": "18", "i": 53260, "v": "मा स्म तात बले स्थेया बाधिष्ठा मापि दुर्बलम् । मा त्वा दुर्बलचक्षूंषि धक्ष्यन्त्यग्निरिवाश्रयम् ।।"}, {"c": "12.92", "n": "19", "i": 53261, "v": "यानि मिथ्याभिशस्तानां पतन्त्यश्रूणि रोदताम् । तानि पुत्रान्पशून्घ्नन्ति तेषां मिथ्याभिशासताम् ।।"}, {"c": "12.92", "n": "20", "i": 53262, "v": "यदि नात्मनि पुत्रेषु न चेत्पौत्रेषु नप्तृषु । न हि पापं कृतं कर्म सद्यः फलति गौरिव ।।"}, {"c": "12.92", "n": "21", "i": 53263, "v": "यत्राबलो वध्यमानस्त्रातारं नाधिगच्छति । महान्दैवकृतस्तत्र दण्डः पतति दारुणः ।।"}, {"c": "12.92", "n": "22", "i": 53264, "v": "युक्ता यदा जानपदा भिक्षन्ते ब्राह्मणा इव । अभीक्ष्णं भिक्षुदोषेण राजानं घ्नन्ति तादृशाः ।।"}, {"c": "12.92", "n": "23", "i": 53265, "v": "राज्ञो यदा जनपदे बहवो राजपूरुषाः । अनयेनोपवर्तन्ते तद्राज्ञः किल्बिषं महत् ।।"}, {"c": "12.92", "n": "24", "i": 53266, "v": "यदा युक्ता नयन्त्यर्थान्कामादर्थवशेन वा । कृपणं याचमानानां तद्राज्ञो वैशसं महत् ।।"}, {"c": "12.92", "n": "25", "i": 53267, "v": "महावृक्षो जायते वर्धते च; तं चैव भूतानि समाश्रयन्ति । यदा वृक्षश्छिद्यते दह्यते वा; तदाश्रया अनिकेता भवन्ति ।।"}, {"c": "12.92", "n": "26", "i": 53268, "v": "यदा राष्ट्रे धर्ममग्र्यं चरन्ति; संस्कारं वा राजगुणं ब्रुवाणाः । तैरेवाधर्मश्चरितो धर्ममोहा;त्तूर्णं जह्यात्सुकृतं दुष्कृतं च ।।"}, {"c": "12.92", "n": "27", "i": 53269, "v": "यत्र पापा ज्ञायमानाश्चरन्ति; सतां कलिर्विन्दति तत्र राज्ञः । यदा राजा शास्ति नरान्नशिष्या;न्न तद्राज्यं वर्धते भूमिपाल ।।"}, {"c": "12.92", "n": "28", "i": 53270, "v": "यश्चामात्यं मानयित्वा यथार्हं; मन्त्रे च युद्धे च नृपो नियुञ्ज्यात् । प्रवर्धते तस्य राष्ट्रं नृपस्य; भुङ्क्ते महीं चाप्यखिलां चिराय ।।"}, {"c": "12.92", "n": "29", "i": 53271, "v": "अत्रापि सुकृतं कर्म वाचं चैव सुभाषिताम् । समीक्ष्य पूजयन्राजा धर्मं प्राप्नोत्यनुत्तमम् ।।"}, {"c": "12.92", "n": "30", "i": 53272, "v": "संविभज्य यदा भुङ्क्ते न चान्यानवमन्यते । निहन्ति बलिनं दृप्तं स राज्ञो धर्म उच्यते ।।"}, {"c": "12.92", "n": "31", "i": 53273, "v": "त्रायते हि यदा सर्वं वाचा कायेन कर्मणा । पुत्रस्यापि न मृष्येच्च स राज्ञो धर्म उच्यते ।।"}, {"c": "12.92", "n": "32", "i": 53274, "v": "यदा शारणिकान्राजा पुत्रवत्परिरक्षति । भिनत्ति न च मर्यादां स राज्ञो धर्म उच्यते ।।"}, {"c": "12.92", "n": "33", "i": 53275, "v": "यदाप्तदक्षिणैर्यज्ञैर्यजते श्रद्धयान्वितः । कामद्वेषावनादृत्य स राज्ञो धर्म उच्यते ।।"}, {"c": "12.92", "n": "34", "i": 53276, "v": "कृपणानाथवृद्धानां यदाश्रु व्यपमार्ष्टि वै । हर्षं संजनयन्नॄणां स राज्ञो धर्म उच्यते ।।"}, {"c": "12.92", "n": "35", "i": 53277, "v": "विवर्धयति मित्राणि तथारींश्चापकर्षति । संपूजयति साधूंश्च स राज्ञो धर्म उच्यते ।।"}, {"c": "12.92", "n": "36", "i": 53278, "v": "सत्यं पालयति प्राप्त्या नित्यं भूमिं प्रयच्छति । पूजयत्यतिथीन्भृत्यान्स राज्ञो धर्म उच्यते ।।"}, {"c": "12.92", "n": "37", "i": 53279, "v": "निग्रहानुग्रहौ चोभौ यत्र स्यातां प्रतिष्ठितौ । अस्मिँल्लोके परे चैव राजा तत्प्राप्नुते फलम् ।।"}, {"c": "12.92", "n": "38", "i": 53280, "v": "यमो राजा धार्मिकाणां मान्धातः परमेश्वरः । संयच्छन्भवति प्राणान्नसंयच्छंस्तु पापकः ।।"}, {"c": "12.92", "n": "39", "i": 53281, "v": "ऋत्विक्पुरोहिताचार्यान्सत्कृत्यानवमन्य च । यदा सम्यक्प्रगृह्णाति स राज्ञो धर्म उच्यते ।।"}, {"c": "12.92", "n": "40", "i": 53282, "v": "यमो यच्छति भूतानि सर्वाण्येवाविशेषतः । तस्य राज्ञानुकर्तव्यं यन्तव्या विधिवत्प्रजाः ।।"}, {"c": "12.92", "n": "41", "i": 53283, "v": "सहस्राक्षेण राजा हि सर्व एवोपमीयते । स पश्यति हि यं धर्मं स धर्मः पुरुषर्षभ ।।"}, {"c": "12.92", "n": "42", "i": 53284, "v": "अप्रमादेन शिक्षेथाः क्षमां बुद्धिं धृतिं मतिम् । भूतानां सत्त्वजिज्ञासां साध्वसाधु च सर्वदा ।।"}, {"c": "12.92", "n": "43", "i": 53285, "v": "संग्रहः सर्वभूतानां दानं च मधुरा च वाक् । पौरजानपदाश्चैव गोप्तव्याः स्वा यथा प्रजाः ।।"}, {"c": "12.92", "n": "44", "i": 53286, "v": "न जात्वदक्षो नृपतिः प्रजाः शक्नोति रक्षितुम् । भारो हि सुमहांस्तात राज्यं नाम सुदुष्करम् ।।"}, {"c": "12.92", "n": "45", "i": 53287, "v": "तद्दण्डविन्नृपः प्राज्ञः शूरः शक्नोति रक्षितुम् । न हि शक्यमदण्डेन क्लीबेनाबुद्धिनापि वा ।।"}, {"c": "12.92", "n": "46", "i": 53288, "v": "अभिरूपैः कुले जातैर्दक्षैर्भक्तैर्बहुश्रुतैः । सर्वा बुद्धीः परीक्षेथास्तापसाश्रमिणामपि ।।"}, {"c": "12.92", "n": "47", "i": 53289, "v": "ततस्त्वं सर्वभूतानां धर्मं वेत्स्यसि वै परम् । स्वदेशे परदेशे वा न ते धर्मो विनश्यति ।।"}, {"c": "12.92", "n": "48", "i": 53290, "v": "धर्मश्चार्थश्च कामश्च धर्म एवोत्तरो भवेत् । अस्मिँल्लोके परे चैव धर्मवित्सुखमेधते ।।"}, {"c": "12.92", "n": "49", "i": 53291, "v": "त्यजन्ति दारान्प्राणांश्च मनुष्याः प्रतिपूजिताः । संग्रहश्चैव भूतानां दानं च मधुरा च वाक् ।।"}, {"c": "12.92", "n": "50", "i": 53292, "v": "अप्रमादश्च शौचं च तात भूतिकरं महत् । एतेभ्यश्चैव मान्धातः सततं मा प्रमादिथाः ।।"}, {"c": "12.92", "n": "51", "i": 53293, "v": "अप्रमत्तो भवेद्राजा छिद्रदर्शी परात्मनोः । नास्य छिद्रं परः पश्येच्छिद्रेषु परमन्वियात् ।।"}, {"c": "12.92", "n": "52", "i": 53294, "v": "एतद्वृत्तं वासवस्य यमस्य वरुणस्य च । राजर्षीणां च सर्वेषां तत्त्वमप्यनुपालय ।।"}, {"c": "12.92", "n": "53", "i": 53295, "v": "तत्कुरुष्व महाराज वृत्तं राजर्षिसेवितम् । आतिष्ठ दिव्यं पन्थानमह्नाय भरतर्षभ ।।"}, {"c": "12.92", "n": "54", "i": 53296, "v": "धर्मवृत्तं हि राजानं प्रेत्य चेह च भारत । देवर्षिपितृगन्धर्वाः कीर्तयन्त्यमितौजसः ।।"}, {"c": "12.92", "t": "भीष्म उवाच ।"}, {"c": "12.92", "n": "55", "i": 53297, "v": "स एवमुक्तो मान्धाता तेनोतथ्येन भारत । कृतवानविशङ्कस्तदेकः प्राप च मेदिनीम् ।।"}, {"c": "12.92", "n": "56", "i": 53298, "v": "भवानपि तथा सम्यङ्मान्धातेव महीपतिः । धर्मं कृत्वा महीं रक्षन्स्वर्गे स्थानमवाप्स्यसि ।।"}, {"c": "12.93", "t": "युधिष्ठिर उवाच ।"}, {"c": "12.93", "n": "1", "i": 53299, "v": "कथं धर्मे स्थातुमिच्छन्राजा वर्तेत धार्मिकः । पृच्छामि त्वा कुरुश्रेष्ठ तन्मे ब्रूहि पितामह ।।"}, {"c": "12.93", "t": "भीष्म उवाच ।"}, {"c": "12.93", "n": "2", "i": 53300, "v": "अत्राप्युदाहरन्तीममितिहासं पुरातनम् । गीतं दृष्टार्थतत्त्वेन वामदेवेन धीमता ।।"}, {"c": "12.93", "n": "3", "i": 53301, "v": "राजा वसुमना नाम कौसल्यो बलवाञ्शुचिः । महर्षिं परिपप्रच्छ वामदेवं यशस्विनम् ।।"}, {"c": "12.93", "n": "4", "i": 53302, "v": "धर्मार्थसहितं वाक्यं भगवन्ननुशाधि माम् । येन वृत्तेन वै तिष्ठन्न च्यवेयं स्वधर्मतः ।।"}, {"c": "12.93", "n": "5", "i": 53303, "v": "तमब्रवीद्वामदेवस्तपस्वी जपतां वरः । हेमवर्णमुपासीनं ययातिमिव नाहुषम् ।।"}, {"c": "12.93", "n": "6", "i": 53304, "v": "धर्ममेवानुवर्तस्व न धर्माद्विद्यते परम् । धर्मे स्थिता हि राजानो जयन्ति पृथिवीमिमाम् ।।"}, {"c": "12.93", "n": "7", "i": 53305, "v": "अर्थसिद्धेः परं धर्मं मन्यते यो महीपतिः । ऋतां च कुरुते बुद्धिं स धर्मेण विरोचते ।।"}, {"c": "12.93", "n": "8", "i": 53306, "v": "अधर्मदर्शी यो राजा बलादेव प्रवर्तते । क्षिप्रमेवापयातोऽस्मादुभौ प्रथममध्यमौ ।।"}, {"c": "12.93", "n": "9", "i": 53307, "v": "असत्पापिष्ठसचिवो वध्यो लोकस्य धर्महा । सहैव परिवारेण क्षिप्रमेवावसीदति ।।"}, {"c": "12.93", "n": "10", "i": 53308, "v": "अर्थानामननुष्ठाता कामचारी विकत्थनः । अपि सर्वां महीं लब्ध्वा क्षिप्रमेव विनश्यति ।।"}, {"c": "12.93", "n": "11", "i": 53309, "v": "अथाददानः कल्याणमनसूयुर्जितेन्द्रियः । वर्धते मतिमान्राजा स्रोतोभिरिव सागरः ।।"}, {"c": "12.93", "n": "12", "i": 53310, "v": "न पूर्णोऽस्मीति मन्येत धर्मतः कामतोऽर्थतः । बुद्धितो मित्रतश्चापि सततं वसुधाधिपः ।।"}, {"c": "12.93", "n": "13", "i": 53311, "v": "एतेष्वेव हि सर्वेषु लोकयात्रा प्रतिष्ठिता । एतानि शृण्वँल्लभते यशः कीर्तिं श्रियः प्रजाः ।।"}, {"c": "12.93", "n": "14", "i": 53312, "v": "एवं यो धर्मसंरम्भी धर्मार्थपरिचिन्तकः । अर्थान्समीक्ष्यारभते स ध्रुवं महदश्नुते ।।"}, {"c": "12.93", "n": "15", "i": 53313, "v": "अदाता ह्यनतिस्नेहो दण्डेनावर्तयन्प्रजाः । साहसप्रकृती राजा क्षिप्रमेव विनश्यति ।।"}, {"c": "12.93", "n": "16", "i": 53314, "v": "अथ पापं कृतं बुद्ध्या न च पश्यत्यबुद्धिमान् । अकीर्त्यापि समायुक्तो मृतो नरकमश्नुते ।।"}, {"c": "12.93", "n": "17", "i": 53315, "v": "अथ मानयितुर्दातुः शुक्लस्य रसवेदिनः । व्यसनं स्वमिवोत्पन्नं विजिघांसन्ति मानवाः ।।"}, {"c": "12.93", "n": "18", "i": 53316, "v": "यस्य नास्ति गुरुर्धर्मे न चान्याननुपृच्छति । सुखतन्त्रोऽर्थलाभेषु न चिरं महदश्नुते ।।"}, {"c": "12.93", "n": "19", "i": 53317, "v": "गुरुप्रधानो धर्मेषु स्वयमर्थान्ववेक्षिता । धर्मप्रधानो लोकेषु सुचिरं महदश्नुते ।।"}, {"c": "12.94", "t": "वामदेव उवाच ।"}, {"c": "12.94", "n": "1", "i": 53318, "v": "यत्राधर्मं प्रणयते दुर्बले बलवत्तरः । तां वृत्तिमुपजीवन्ति ये भवन्ति तदन्वयाः ।।"}, {"c": "12.94", "n": "2", "i": 53319, "v": "राजानमनुवर्तन्ते तं पापाभिप्रवर्तकम् । अविनीतमनुष्यं तत्क्षिप्रं राष्ट्रं विनश्यति ।।"}, {"c": "12.94", "n": "3", "i": 53320, "v": "यद्वृत्तिमुपजीवन्ति प्रकृतिस्थस्य मानवाः । तदेव विषमस्थस्य स्वजनोऽपि न मृष्यते ।।"}, {"c": "12.94", "n": "4", "i": 53321, "v": "साहसप्रकृतिर्यत्र कुरुते किंचिदुल्बणम् । अशास्त्रलक्षणो राजा क्षिप्रमेव विनश्यति ।।"}, {"c": "12.94", "n": "5", "i": 53322, "v": "योऽत्यन्ताचरितां वृत्तिं क्षत्रियो नानुवर्तते । जितानामजितानां च क्षत्रधर्मादपैति सः ।।"}, {"c": "12.94", "n": "6", "i": 53323, "v": "द्विषन्तं कृतकर्माणं गृहीत्वा नृपती रणे । यो न मानयते द्वेषात्क्षत्रधर्मादपैति सः ।।"}, {"c": "12.94", "n": "7", "i": 53324, "v": "शक्तः स्यात्सुमुखो राजा कुर्यात्कारुण्यमापदि । प्रियो भवति भूतानां न च विभ्रश्यते श्रियः ।।"}, {"c": "12.94", "n": "8", "i": 53325, "v": "अप्रियं यस्य कुर्वीत भूयस्तस्य प्रियं चरेत् । नचिरेण प्रियः स स्याद्योऽप्रियः प्रियमाचरेत् ।।"}, {"c": "12.94", "n": "9", "i": 53326, "v": "मृषावादं परिहरेत्कुर्यात्प्रियमयाचितः । न च कामान्न संरम्भान्न द्वेषाद्धर्ममुत्सृजेत् ।।"}, {"c": "12.94", "n": "10", "i": 53327, "v": "नापत्रपेत प्रश्नेषु नाभिभव्यां गिरं सृजेत् । न त्वरेत न चासूयेत्तथा संगृह्यते परः ।।"}, {"c": "12.94", "n": "11", "i": 53328, "v": "प्रिये नातिभृशं हृष्येदप्रिये न च संज्वरेत् । न मुह्येदर्थकृच्छ्रेषु प्रजाहितमनुस्मरन् ।।"}, {"c": "12.94", "n": "12", "i": 53329, "v": "यः प्रियं कुरुते नित्यं गुणतो वसुधाधिपः । तस्य कर्माणि सिध्यन्ति न च संत्यज्यते श्रिया ।।"}, {"c": "12.94", "n": "13", "i": 53330, "v": "निवृत्तं प्रतिकूलेभ्यो वर्तमानमनुप्रिये । भक्तं भजेत नृपतिस्तद्वै वृत्तं सतामिह ।।"}, {"c": "12.94", "n": "14", "i": 53331, "v": "अप्रकीर्णेन्द्रियं प्राज्ञमत्यन्तानुगतं शुचिम् । शक्तं चैवानुरक्तं च युञ्ज्यान्महति कर्मणि ।।"}, {"c": "12.94", "n": "15", "i": 53332, "v": "एवमेव गुणैर्युक्तो यो न रज्यति भूमिपम् । भर्तुरर्थेष्वसूयन्तं न तं युञ्जीत कर्मणि ।।"}, {"c": "12.94", "n": "16", "i": 53333, "v": "मूढमैन्द्रियकं लुब्धमनार्यचरितं शठम् । अनतीतोपधं हिंस्रं दुर्बुद्धिमबहुश्रुतम् ।।"}, {"c": "12.94", "n": "17", "i": 53334, "v": "त्यक्तोपात्तं मद्यरतं द्यूतस्त्रीमृगयापरम् । कार्ये महति यो युञ्ज्याद्धीयते स नृपः श्रियः ।।"}, {"c": "12.94", "n": "18", "i": 53335, "v": "रक्षितात्मा तु यो राजा रक्ष्यान्यश्चानुरक्षति । प्रजाश्च तस्य वर्धन्ते ध्रुवं च महदश्नुते ।।"}, {"c": "12.94", "n": "19", "i": 53336, "v": "ये केचिद्भूमिपतयस्तान्सर्वानन्ववेक्षयेत् । सुहृद्भिरनभिख्यातैस्तेन राजा न रिष्यते ।।"}, {"c": "12.94", "n": "20", "i": 53337, "v": "अपकृत्य बलस्थस्य दूरस्थोऽस्मीति नाश्वसेत् । श्येनानुचरितैर्ह्येते निपतन्ति प्रमाद्यतः ।।"}, {"c": "12.94", "n": "21", "i": 53338, "v": "दृढमूलस्त्वदुष्टात्मा विदित्वा बलमात्मनः । अबलानभियुञ्जीत न तु ये बलवत्तराः ।।"}, {"c": "12.94", "n": "22", "i": 53339, "v": "विक्रमेण महीं लब्ध्वा प्रजा धर्मेण पालयन् । आहवे निधनं कुर्याद्राजा धर्मपरायणः ।।"}, {"c": "12.94", "n": "23", "i": 53340, "v": "मरणान्तमिदं सर्वं नेह किंचिदनामयम् । तस्माद्धर्मे स्थितो राजा प्रजा धर्मेण पालयेत् ।।"}, {"c": "12.94", "n": "24", "i": 53341, "v": "रक्षाधिकरणं युद्धं तथा धर्मानुशासनम् । मन्त्रचिन्त्यं सुखं काले पञ्चभिर्वर्धते मही ।।"}, {"c": "12.94", "n": "25", "i": 53342, "v": "एतानि यस्य गुप्तानि स राजा राजसत्तम । सततं वर्तमानोऽत्र राजा भुङ्क्ते महीमिमाम् ।।"}, {"c": "12.94", "n": "26", "i": 53343, "v": "नैतान्येकेन शक्यानि सातत्येनान्ववेक्षितुम् । एतेष्वाप्तान्प्रतिष्ठाप्य राजा भुङ्क्ते महीं चिरम् ।।"}, {"c": "12.94", "n": "27", "i": 53344, "v": "दातारं संविभक्तारं मार्दवोपगतं शुचिम् । असंत्यक्तमनुष्यं च तं जनाः कुर्वते प्रियम् ।।"}, {"c": "12.94", "n": "28", "i": 53345, "v": "यस्तु निःश्रेयसं ज्ञात्वा ज्ञानं तत्प्रतिपद्यते । आत्मनो मतमुत्सृज्य तं लोकोऽनुविधीयते ।।"}, {"c": "12.94", "n": "29", "i": 53346, "v": "योऽर्थकामस्य वचनं प्रातिकूल्यान्न मृष्यते । शृणोति प्रतिकूलानि विमना नचिरादिव ।।"}, {"c": "12.94", "n": "30", "i": 53347, "v": "अग्राम्यचरितां बुद्धिमत्यन्तं यो न बुध्यते । जितानामजितानां च क्षत्रधर्मादपैति सः ।।"}, {"c": "12.94", "n": "31", "i": 53348, "v": "मुख्यानमात्यान्यो हित्वा निहीनान्कुरुते प्रियान् । स वै व्यसनमासाद्य गाधमार्तो न विन्दति ।।"}, {"c": "12.94", "n": "32", "i": 53349, "v": "यः कल्याणगुणाञ्ज्ञातीन्द्वेषान्नैवाभिमन्यते । अदृढात्मा दृढक्रोधो नास्यार्थो रमतेऽन्तिके ।।"}, {"c": "12.94", "n": "33", "i": 53350, "v": "अथ यो गुणसंपन्नान्हृदयस्याप्रियानपि । प्रियेण कुरुते वश्यांश्चिरं यशसि तिष्ठति ।।"}, {"c": "12.94", "n": "34", "i": 53351, "v": "नाकाले प्रणयेदर्थान्नाप्रिये जातु संज्वरेत् । प्रिये नातिभृशं हृष्येद्युज्येतारोग्यकर्मणि ।।"}, {"c": "12.94", "n": "35", "i": 53352, "v": "के मानुरक्ता राजानः के भयात्समुपाश्रिताः । मध्यस्थदोषाः के चैषामिति नित्यं विचिन्तयेत् ।।"}, {"c": "12.94", "n": "36", "i": 53353, "v": "न जातु बलवान्भूत्वा दुर्बले विश्वसेत्क्वचित् । भारुण्डसदृशा ह्येते निपतन्ति प्रमाद्यतः ।।"}, {"c": "12.94", "n": "37", "i": 53354, "v": "अपि सर्वैर्गुणैर्युक्तं भर्तारं प्रियवादिनम् । अभिद्रुह्यति पापात्मा तस्माद्धि विभिषेज्जनात् ।।"}, {"c": "12.94", "n": "38", "i": 53355, "v": "एतां राजोपनिषदं ययातिः स्माह नाहुषः । मनुष्यविजये युक्तो हन्ति शत्रूननुत्तमान् ।।"}, {"c": "12.95", "t": "वामदेव उवाच ।"}, {"c": "12.95", "n": "1", "i": 53356, "v": "अयुद्धेनैव विजयं वर्धयेद्वसुधाधिपः । जघन्यमाहुर्विजयं यो युद्धेन नराधिप ।।"}, {"c": "12.95", "n": "2", "i": 53357, "v": "न चाप्यलब्धं लिप्सेत मूले नातिदृढे सति । न हि दुर्बलमूलस्य राज्ञो लाभो विधीयते ।।"}, {"c": "12.95", "n": "3", "i": 53358, "v": "यस्य स्फीतो जनपदः संपन्नः प्रियराजकः । संतुष्टपुष्टसचिवो दृढमूलः स पार्थिवः ।।"}, {"c": "12.95", "n": "4", "i": 53359, "v": "यस्य योधाः सुसंतुष्टाः सान्त्विताः सूपधास्थिताः । अल्पेनापि स दण्डेन महीं जयति भूमिपः ।।"}, {"c": "12.95", "n": "5", "i": 53360, "v": "पौरजानपदा यस्य स्वनुरक्ताः सुपूजिताः । सधना धान्यवन्तश्च दृढमूलः स पार्थिवः ।।"}, {"c": "12.95", "n": "6", "i": 53361, "v": "प्रभावकालावधिकौ यदा मन्येत चात्मनः । तदा लिप्सेत मेधावी परभूमिं धनान्युत ।।"}, {"c": "12.95", "n": "7", "i": 53362, "v": "भोगेष्वदयमानस्य भूतेषु च दयावतः । वर्धते त्वरमाणस्य विषयो रक्षितात्मनः ।।"}, {"c": "12.95", "n": "8", "i": 53363, "v": "तक्षत्यात्मानमेवैष वनं परशुना यथा । यः सम्यग्वर्तमानेषु स्वेषु मिथ्या प्रवर्तते ।।"}, {"c": "12.95", "n": "9", "i": 53364, "v": "न वै द्विषन्तः क्षीयन्ते राज्ञो नित्यमपि घ्नतः । क्रोधं नियन्तुं यो वेद तस्य द्वेष्टा न विद्यते ।।"}, {"c": "12.95", "n": "10", "i": 53365, "v": "यदार्यजनविद्विष्टं कर्म तन्नाचरेद्बुधः । यत्कल्याणमभिध्यायेत्तत्रात्मानं नियोजयेत् ।।"}, {"c": "12.95", "n": "11", "i": 53366, "v": "नैनमन्येऽवजानन्ति नात्मना परितप्यते । कृत्यशेषेण यो राजा सुखान्यनुबुभूषति ।।"}, {"c": "12.95", "n": "12", "i": 53367, "v": "इदंवृत्तं मनुष्येषु वर्तते यो महीपतिः । उभौ लोकौ विनिर्जित्य विजये संप्रतिष्ठते ।।"}, {"c": "12.95", "t": "भीष्म उवाच ।"}, {"c": "12.95", "n": "13", "i": 53368, "v": "इत्युक्तो वामदेवेन सर्वं तत्कृतवान्नृपः । तथा कुर्वंस्त्वमप्येतौ लोकौ जेता न संशयः ।।"}, {"c": "12.96", "t": "युधिष्ठिर उवाच ।"}, {"c": "12.96", "n": "1", "i": 53369, "v": "अथ यो विजिगीषेत क्षत्रियः क्षत्रियं युधि । कस्तस्य धर्म्यो विजय एतत्पृष्टो ब्रवीहि मे ।।"}, {"c": "12.96", "t": "भीष्म उवाच ।"}, {"c": "12.96", "n": "2", "i": 53370, "v": "ससहायोऽसहायो वा राष्ट्रमागम्य भूमिपः । ब्रूयादहं वो राजेति रक्षिष्यामि च वः सदा ।।"}, {"c": "12.96", "n": "3", "i": 53371, "v": "मम धर्म्यं बलिं दत्त किं वा मां प्रतिपत्स्यथ । ते चेत्तमागतं तत्र वृणुयुः कुशलं भवेत् ।।"}, {"c": "12.96", "n": "4", "i": 53372, "v": "ते चेदक्षत्रियाः सन्तो विरुध्येयुः कथंचन । सर्वोपायैर्नियन्तव्या विकर्मस्था नराधिप ।।"}, {"c": "12.96", "n": "5", "i": 53373, "v": "अशक्तं क्षत्रियं मत्वा शस्त्रं गृह्णात्यथापरः । त्राणायाप्यसमर्थं तं मन्यमानमतीव च ।।"}, {"c": "12.96", "t": "युधिष्ठिर उवाच ।"}, {"c": "12.96", "n": "6", "i": 53374, "v": "अथ यः क्षत्रियो राजा क्षत्रियं प्रत्युपाव्रजेत् । कथं स प्रतियोद्धव्यस्तन्मे ब्रूहि पितामह ।।"}, {"c": "12.96", "t": "भीष्म उवाच ।"}, {"c": "12.96", "n": "7", "i": 53375, "v": "नासंनद्धो नाकवचो योद्धव्यः क्षत्रियो रणे । एक एकेन वाच्यश्च विसृजस्व क्षिपामि च ।।"}, {"c": "12.96", "n": "8", "i": 53376, "v": "स चेत्संनद्ध आगच्छेत्संनद्धव्यं ततो भवेत् । स चेत्ससैन्य आगच्छेत्ससैन्यस्तमथाह्वयेत् ।।"}, {"c": "12.96", "n": "9", "i": 53377, "v": "स चेन्निकृत्या युध्येत निकृत्या तं प्रयोधयेत् । अथ चेद्धर्मतो युध्येद्धर्मेणैव निवारयेत् ।।"}, {"c": "12.96", "n": "10", "i": 53378, "v": "नाश्वेन रथिनं यायादुदियाद्रथिनं रथी । व्यसने न प्रहर्तव्यं न भीताय जिताय च ।।"}, {"c": "12.96", "n": "11", "i": 53379, "v": "नेषुर्लिप्तो न कर्णी स्यादसतामेतदायुधम् । जयार्थमेव योद्धव्यं न क्रुध्येदजिघांसतः ।।"}, {"c": "12.96", "n": "12", "i": 53380, "v": "साधूनां तु मिथोभेदात्साधुश्चेद्व्यसनी भवेत् । सव्रणो नाभिहन्तव्यो नानपत्यः कथंचन ।।"}, {"c": "12.96", "n": "13", "i": 53381, "v": "भग्नशस्त्रो विपन्नाश्वश्छिन्नज्यो हतवाहनः । चिकित्स्यः स्यात्स्वविषये प्राप्यो वा स्वगृहान्भवेत् । निर्व्रणोऽपि च मोक्तव्य एष धर्मः सनातनः ।।"}, {"c": "12.96", "n": "14", "i": 53382, "v": "तस्माद्धर्मेण योद्धव्यं मनुः स्वायंभुवोऽब्रवीत् । सत्सु नित्यं सतां धर्मस्तमास्थाय न नाशयेत् ।।"}, {"c": "12.96", "n": "15", "i": 53383, "v": "यो वै जयत्यधर्मेण क्षत्रियो वर्धमानकः । आत्मानमात्मना हन्ति पापो निकृतिजीवनः ।।"}, {"c": "12.96", "n": "16", "i": 53384, "v": "कर्म चैतदसाधूनामसाधुं साधुना जयेत् । धर्मेण निधनं श्रेयो न जयः पापकर्मणा ।।"}, {"c": "12.96", "n": "17", "i": 53385, "v": "नाधर्मश्चरितो राजन्सद्यः फलति गौरिव । मूलान्यस्य प्रशाखाश्च दहन्समनुगच्छति ।।"}, {"c": "12.96", "n": "18", "i": 53386, "v": "पापेन कर्मणा वित्तं लब्ध्वा पापः प्रहृष्यति । स वर्धमानः स्तेयेन पापः पापे प्रसज्जति ।।"}, {"c": "12.96", "n": "19", "i": 53387, "v": "न धर्मोऽस्तीति मन्वानः शुचीनवहसन्निव । अश्रद्दधानभावाच्च विनाशमुपगच्छति ।।"}, {"c": "12.96", "n": "20", "i": 53388, "v": "स बद्धो वारुणैः पाशैरमर्त्य इव मन्यते । महादृतिरिवाध्मातः स्वकृतेन विवर्धते ।।"}, {"c": "12.96", "n": "21", "i": 53389, "v": "ततः समूलो ह्रियते नदीकूलादिव द्रुमः । अथैनमभिनिन्दन्ति भिन्नं कुम्भमिवाश्मनि । तस्माद्धर्मेण विजयं कामं लिप्सेत भूमिपः ।।"}, {"c": "12.97", "t": "भीष्म उवाच ।"}, {"c": "12.97", "n": "1", "i": 53390, "v": "नाधर्मेण महीं जेतुं लिप्सेत जगतीपतिः । अधर्मविजयं लब्ध्वा कोऽनुमन्येत भूमिपः ।।"}, {"c": "12.97", "n": "2", "i": 53391, "v": "अधर्मयुक्तो विजयो ह्यध्रुवोऽस्वर्ग्य एव च । सादयत्येष राजानं महीं च भरतर्षभ ।।"}, {"c": "12.97", "n": "3", "i": 53392, "v": "विशीर्णकवचं चैव तवास्मीति च वादिनम् । कृताञ्जलिं न्यस्तशस्त्रं गृहीत्वा न विहिंसयेत् ।।"}, {"c": "12.97", "n": "4", "i": 53393, "v": "बलेनावजितो यश्च न तं युध्येत भूमिपः । संवत्सरं विप्रणयेत्तस्माज्जातः पुनर्भवेत् ।।"}, {"c": "12.97", "n": "5", "i": 53394, "v": "नार्वाक्संवत्सरात्कन्या स्प्रष्टव्या विक्रमाहृता । एवमेव धनं सर्वं यच्चान्यत्सहसाहृतम् ।।"}, {"c": "12.97", "n": "6", "i": 53395, "v": "न तु वन्ध्यं धनं तिष्ठेत्पिबेयुर्ब्राह्मणाः पयः । युञ्जीरन्वाप्यनडुहः क्षन्तव्यं वा तदा भवेत् ।।"}, {"c": "12.97", "n": "7", "i": 53396, "v": "राज्ञा राजैव योद्धव्यस्तथा धर्मो विधीयते । नान्यो राजानमभ्यसेदराजन्यः कथंचन ।।"}, {"c": "12.97", "n": "8", "i": 53397, "v": "अनीकयोः संहतयोर्यदीयाद्ब्राह्मणोऽन्तरा । शान्तिमिच्छन्नुभयतो न योद्धव्यं तदा भवेत् । मर्यादां शाश्वतीं भिन्द्याद्ब्राह्मणं योऽभिलङ्घयेत् ।।"}, {"c": "12.97", "n": "9", "i": 53398, "v": "अथ चेल्लङ्घयेदेनां मर्यादां क्षत्रियब्रुवः । अप्रशस्यस्तदूर्ध्वं स्यादनादेयश्च संसदि ।।"}, {"c": "12.97", "n": "10", "i": 53399, "v": "या तु धर्मविलोपेन मर्यादाभेदनेन च । तां वृत्तिं नानुवर्तेत विजिगीषुर्महीपतिः । धर्मलब्धाद्धि विजयात्को लाभोऽभ्यधिको भवेत् ।।"}, {"c": "12.97", "n": "11", "i": 53400, "v": "सहसा नाम्य भूतानि क्षिप्रमेव प्रसादयेत् । सान्त्वेन भोगदानेन स राज्ञां परमो नयः ।।"}, {"c": "12.97", "n": "12", "i": 53401, "v": "भुज्यमाना ह्ययोगेन स्वराष्ट्रादभितापिताः । अमित्रान्पर्युपासीरन्व्यसनौघप्रतीक्षिणः ।।"}, {"c": "12.97", "n": "13", "i": 53402, "v": "अमित्रोपग्रहं चास्य ते कुर्युः क्षिप्रमापदि । संदुष्टाः सर्वतो राजन्राजव्यसनकाङ्क्षिणः ।।"}, {"c": "12.97", "n": "14", "i": 53403, "v": "नामित्रो विनिकर्तव्यो नातिच्छेद्यः कथंचन । जीवितं ह्यप्यतिच्छिन्नः संत्यजत्येकदा नरः ।।"}, {"c": "12.97", "n": "15", "i": 53404, "v": "अल्पेनापि हि संयुक्तस्तुष्यत्येवापराधिकः । शुद्धं जीवितमेवापि तादृशो बहु मन्यते ।।"}, {"c": "12.97", "n": "16", "i": 53405, "v": "यस्य स्फीतो जनपदः संपन्नः प्रियराजकः । संतुष्टभृत्यसचिवो दृढमूलः स पार्थिवः ।।"}, {"c": "12.97", "n": "17", "i": 53406, "v": "ऋत्विक्पुरोहिताचार्या ये चान्ये श्रुतसंमताः । पूजार्हाः पूजिता यस्य स वै लोकजिदुच्यते ।।"}, {"c": "12.97", "n": "18", "i": 53407, "v": "एतेनैव च वृत्तेन महीं प्राप सुरोत्तमः । अन्वेव चैन्द्रं विजयं व्यजिगीषन्त पार्थिवाः ।।"}, {"c": "12.97", "n": "19", "i": 53408, "v": "भूमिवर्जं पुरं राजा जित्वा राजानमाहवे । अमृताश्चौषधीः शश्वदाजहार प्रतर्दनः ।।"}, {"c": "12.97", "n": "20", "i": 53409, "v": "अग्निहोत्राण्यग्निशेषं हविर्भाजनमेव च । आजहार दिवोदासस्ततो विप्रकृतोऽभवत् ।।"}, {"c": "12.97", "n": "21", "i": 53410, "v": "सराजकानि राष्ट्राणि नाभागो दक्षिणां ददौ । अन्यत्र श्रोत्रियस्वाच्च तापसस्वाच्च भारत ।।"}, {"c": "12.97", "n": "22", "i": 53411, "v": "उच्चावचानि वृत्तानि धर्मज्ञानां युधिष्ठिर । आसन्राज्ञां पुराणानां सर्वं तन्मम रोचते ।।"}, {"c": "12.97", "n": "23", "i": 53412, "v": "सर्वविद्यातिरेकाद्वा जयमिच्छेन्महीपतिः । न मायया न दम्भेन य इच्छेद्भूतिमात्मनः ।।"}, {"c": "12.98", "t": "युधिष्ठिर उवाच ।"}, {"c": "12.98", "n": "1", "i": 53413, "v": "क्षत्रधर्मान्न पापीयान्धर्मोऽस्ति भरतर्षभ । अभियाने च युद्धे च राजा हन्ति महाजनम् ।।"}, {"c": "12.98", "n": "2", "i": 53414, "v": "अथ स्म कर्मणा येन लोकाञ्जयति पार्थिवः । विद्वञ्जिज्ञासमानाय प्रब्रूहि भरतर्षभ ।।"}, {"c": "12.98", "t": "भीष्म उवाच ।"}, {"c": "12.98", "n": "3", "i": 53415, "v": "निग्रहेण च पापानां साधूनां प्रग्रहेण च । यज्ञैर्दानैश्च राजानो भवन्ति शुचयोऽमलाः ।।"}, {"c": "12.98", "n": "4", "i": 53416, "v": "उपरुन्धन्ति राजानो भूतानि विजयार्थिनः । त एव विजयं प्राप्य वर्धयन्ति पुनः प्रजाः ।।"}, {"c": "12.98", "n": "5", "i": 53417, "v": "अपविध्यन्ति पापानि दानयज्ञतपोबलैः । अनुग्रहेण भूतानां पुण्यमेषां प्रवर्धते ।।"}, {"c": "12.98", "n": "6", "i": 53418, "v": "यथैव क्षेत्रनिर्दाता निर्दन्वै क्षेत्रमेकदा । हिनस्ति कक्षं धान्यं च न च धान्यं विनश्यति ।।"}, {"c": "12.98", "n": "7", "i": 53419, "v": "एवं शस्त्राणि मुञ्चन्तो घ्नन्ति वध्यानथैकदा । तस्यैषा निष्कृतिः कृत्स्ना भूतानां भावनं पुनः ।।"}, {"c": "12.98", "n": "8", "i": 53420, "v": "यो भूतानि धनज्यानाद्वधात्क्लेशाच्च रक्षति । दस्युभ्यः प्राणदानात्स धनदः सुखदो विराट् ।।"}, {"c": "12.98", "n": "9", "i": 53421, "v": "स सर्वयज्ञैरीजानो राजाथाभयदक्षिणैः । अनुभूयेह भद्राणि प्राप्नोतीन्द्रसलोकताम् ।।"}, {"c": "12.98", "n": "10", "i": 53422, "v": "ब्राह्मणार्थे समुत्पन्ने योऽभिनिःसृत्य युध्यते । आत्मानं यूपमुच्छ्रित्य स यज्ञोऽनन्तदक्षिणः ।।"}, {"c": "12.98", "n": "11", "i": 53423, "v": "अभीतो विकिरञ्शत्रून्प्रतिगृह्णञ्शरांस्तथा । न तस्मात्त्रिदशाः श्रेयो भुवि पश्यन्ति किंचन ।।"}, {"c": "12.98", "n": "12", "i": 53424, "v": "तस्य यावन्ति शस्त्राणि त्वचं भिन्दन्ति संयुगे । तावतः सोऽश्नुते लोकान्सर्वकामदुहोऽक्षयान् ।।"}, {"c": "12.98", "n": "13", "i": 53425, "v": "न तस्य रुधिरं गात्रादावेधेभ्यः प्रवर्तते । स ह तेनैव रक्तेन सर्वपापैः प्रमुच्यते ।।"}, {"c": "12.98", "n": "14", "i": 53426, "v": "यानि दुःखानि सहते व्रणानामभितापने । न ततोऽस्ति तपो भूय इति धर्मविदो विदुः ।।"}, {"c": "12.98", "n": "15", "i": 53427, "v": "पृष्ठतो भीरवः संख्ये वर्तन्तेऽधमपूरुषाः । शूराच्छरणमिच्छन्तः पर्जन्यादिव जीवनम् ।।"}, {"c": "12.98", "n": "16", "i": 53428, "v": "यदि शूरस्तथा क्षेमे प्रतिरक्षेत्तथा भये । प्रतिरूपं जनाः कुर्युर्न च तद्वर्तते तथा ।।"}, {"c": "12.98", "n": "17", "i": 53429, "v": "यदि ते कृतमाज्ञाय नमस्कुर्युः सदैव तम् । युक्तं न्याय्यं च कुर्युस्ते न च तद्वर्तते तथा ।।"}, {"c": "12.98", "n": "18", "i": 53430, "v": "पुरुषाणां समानानां दृश्यते महदन्तरम् । संग्रामेऽनीकवेलायामुत्क्रुष्टेऽभिपतत्सु च ।।"}, {"c": "12.98", "n": "19", "i": 53431, "v": "पतत्यभिमुखः शूरः परान्भीरुः पलायते । आस्थायास्वर्ग्यमध्वानं सहायान्विषमे त्यजन् ।।"}, {"c": "12.98", "n": "20", "i": 53432, "v": "मा स्म तांस्तादृशांस्तात जनिष्ठाः पुरुषाधमान् । ये सहायान्रणे हित्वा स्वस्तिमन्तो गृहान्ययुः ।।"}, {"c": "12.98", "n": "21", "i": 53433, "v": "अस्वस्ति तेभ्यः कुर्वन्ति देवा इन्द्रपुरोगमाः । त्यागेन यः सहायानां स्वान्प्राणांस्त्रातुमिच्छति ।।"}, {"c": "12.98", "n": "22", "i": 53434, "v": "तं हन्युः काष्ठलोष्टैर्वा दहेयुर्वा कटाग्निना । पशुवन्मारयेयुर्वा क्षत्रिया ये स्युरीदृशाः ।।"}, {"c": "12.98", "n": "23", "i": 53435, "v": "अधर्मः क्षत्रियस्यैष यच्छय्यामरणं भवेत् । विसृजञ्श्लेष्मपित्तानि कृपणं परिदेवयन् ।।"}, {"c": "12.98", "n": "24", "i": 53436, "v": "अविक्षतेन देहेन प्रलयं योऽधिगच्छति । क्षत्रियो नास्य तत्कर्म प्रशंसन्ति पुराविदः ।।"}, {"c": "12.98", "n": "25", "i": 53437, "v": "न गृहे मरणं तात क्षत्रियाणां प्रशस्यते । शौटीराणामशौटीरमधर्म्यं कृपणं च तत् ।।"}, {"c": "12.98", "n": "26", "i": 53438, "v": "इदं दुःखमहो कष्टं पापीय इति निष्टनन् । प्रतिध्वस्तमुखः पूतिरमात्यान्बहु शोचयन् ।।"}, {"c": "12.98", "n": "27", "i": 53439, "v": "अरोगाणां स्पृहयते मुहुर्मृत्युमपीच्छति । वीरो दृप्तोऽभिमानी च नेदृशं मृत्युमर्हति ।।"}, {"c": "12.98", "n": "28", "i": 53440, "v": "रणेषु कदनं कृत्वा ज्ञातिभिः परिवारितः । तीक्ष्णैः शस्त्रैः सुविक्लिष्टः क्षत्रियो मृत्युमर्हति ।।"}, {"c": "12.98", "n": "29", "i": 53441, "v": "शूरो हि सत्यमन्युभ्यामाविष्टो युध्यते भृशम् । कृत्यमानानि गात्राणि परैर्नैवावबुध्यते ।।"}, {"c": "12.98", "n": "30", "i": 53442, "v": "स संख्ये निधनं प्राप्य प्रशस्तं लोकपूजितम् । स्वधर्मं विपुलं प्राप्य शक्रस्यैति सलोकताम् ।।"}, {"c": "12.98", "n": "31", "i": 53443, "v": "सर्वो योधः परं त्यक्तुमाविष्टस्त्यक्तजीवितः । प्राप्नोतीन्द्रस्य सालोक्यं शूरः पृष्ठमदर्शयन् ।।"}, {"c": "12.99", "t": "युधिष्ठिर उवाच ।"}, {"c": "12.99", "n": "1", "i": 53444, "v": "के लोका युध्यमानानां शूराणामनिवर्तिनाम् । भवन्ति निधनं प्राप्य तन्मे ब्रूहि पितामह ।।"}, {"c": "12.99", "t": "भीष्म उवाच ।"}, {"c": "12.99", "n": "2", "i": 53445, "v": "अत्राप्युदाहरन्तीममितिहासं पुरातनम् । अम्बरीषस्य संवादमिन्द्रस्य च युधिष्ठिर ।।"}, {"c": "12.99", "n": "3", "i": 53446, "v": "अम्बरीषो हि नाभागः स्वर्गं गत्वा सुदुर्लभम् । ददर्श सुरलोकस्थं शक्रेण सचिवं सह ।।"}, {"c": "12.99", "n": "4", "i": 53447, "v": "सर्वतेजोमयं दिव्यं विमानवरमास्थितम् । उपर्युपरि गच्छन्तं स्वं वै सेनापतिं प्रभुम् ।।"}, {"c": "12.99", "n": "5", "i": 53448, "v": "स दृष्ट्वोपरि गच्छन्तं सेनापतिमुदारधीः । ऋद्धिं दृष्ट्वा सुदेवस्य विस्मितः प्राह वासवम् ।।"}, {"c": "12.99", "n": "6", "i": 53449, "v": "सागरान्तां महीं कृत्स्नामनुशिष्य यथाविधि । चातुर्वर्ण्ये यथाशास्त्रं प्रवृत्तो धर्मकाम्यया ।।"}, {"c": "12.99", "n": "7", "i": 53450, "v": "ब्रह्मचर्येण घोरेण आचार्यकुलसेवया । वेदानधीत्य धर्मेण राजशास्त्रं च केवलम् ।।"}, {"c": "12.99", "n": "8", "i": 53451, "v": "अतिथीनन्नपानेन पितॄंश्च स्वधया तथा । ऋषीन्स्वाध्यायदीक्षाभिर्देवान्यज्ञैरनुत्तमैः ।।"}, {"c": "12.99", "n": "9", "i": 53452, "v": "क्षत्रधर्मे स्थितो भूत्वा यथाशास्त्रं यथाविधि । उदीक्षमाणः पृतनां जयामि युधि वासव ।।"}, {"c": "12.99", "n": "10", "i": 53453, "v": "देवराज सुदेवोऽयं मम सेनापतिः पुरा । आसीद्योधः प्रशान्तात्मा सोऽयं कस्मादतीव माम् ।।"}, {"c": "12.99", "n": "11", "i": 53454, "v": "नानेन क्रतुभिर्मुख्यैरिष्टं नैव द्विजातयः । तर्पिता विधिवच्छक्र सोऽयं कस्मादतीव माम् ।।"}, {"c": "12.99", "t": "इन्द्र उवाच ।"}, {"c": "12.99", "n": "12", "i": 53455, "v": "एतस्य विततस्तात सुदेवस्य बभूव ह । संग्रामयज्ञः सुमहान्यश्चान्यो युध्यते नरः ।।"}, {"c": "12.99", "n": "13", "i": 53456, "v": "संनद्धो दीक्षितः सर्वो योधः प्राप्य चमूमुखम् । युद्धयज्ञाधिकारस्थो भवतीति विनिश्चयः ।।"}, {"c": "12.99", "t": "अम्बरीष उवाच ।"}, {"c": "12.99", "n": "14", "i": 53457, "v": "कानि यज्ञे हवींष्यत्र किमाज्यं का च दक्षिणा । ऋत्विजश्चात्र के प्रोक्तास्तन्मे ब्रूहि शतक्रतो ।।"}, {"c": "12.99", "t": "इन्द्र उवाच ।"}, {"c": "12.99", "n": "15", "i": 53458, "v": "ऋत्विजः कुञ्जरास्तत्र वाजिनोऽध्वर्यवस्तथा । हवींषि परमांसानि रुधिरं त्वाज्यमेव च ।।"}, {"c": "12.99", "n": "16", "i": 53459, "v": "सृगालगृध्रकाकोलाः सदस्यास्तत्र सत्रिणः । आज्यशेषं पिबन्त्येते हविः प्राश्नन्ति चाध्वरे ।।"}, {"c": "12.99", "n": "17", "i": 53460, "v": "प्रासतोमरसंघाताः खड्गशक्तिपरश्वधाः । ज्वलन्तो निशिताः पीताः स्रुचस्तस्याथ सत्रिणः ।।"}, {"c": "12.99", "n": "18", "i": 53461, "v": "चापवेगायतस्तीक्ष्णः परकायावदारणः । ऋजुः सुनिशितः पीतः सायकोऽस्य स्रुवो महान् ।।"}, {"c": "12.99", "n": "19", "i": 53462, "v": "द्वीपिचर्मावनद्धश्च नागदन्तकृतत्सरुः । हस्तिहस्तगतः खड्गः स्फ्यो भवेत्तस्य संयुगे ।।"}, {"c": "12.99", "n": "20", "i": 53463, "v": "ज्वलितैर्निशितैः पीतैः प्रासशक्तिपरश्वधैः । शैक्यायसमयैस्तीक्ष्णैरभिघातो भवेद्वसु ।।"}, {"c": "12.99", "n": "21", "i": 53464, "v": "आवेगाद्यत्तु रुधिरं संग्रामे स्यन्दते भुवि । सास्य पूर्णाहुतिर्होत्रे समृद्धा सर्वकामधुक् ।।"}, {"c": "12.99", "n": "22", "i": 53465, "v": "छिन्धि भिन्धीति यस्यैतच्छ्रूयते वाहिनीमुखे । सामानि सामगास्तस्य गायन्ति यमसादने ।।"}, {"c": "12.99", "n": "23", "i": 53466, "v": "हविर्धानं तु तस्याहुः परेषां वाहिनीमुखम् । कुञ्जराणां हयानां च वर्मिणां च समुच्चयः । अग्निः श्येनचितो नाम तस्य यज्ञे विधीयते ।।"}, {"c": "12.99", "n": "24", "i": 53467, "v": "उत्तिष्ठति कबन्धोऽत्र सहस्रे निहते तु यः । स यूपस्तस्य शूरस्य खादिरोऽष्टाश्रिरुच्यते ।।"}, {"c": "12.99", "n": "25", "i": 53468, "v": "इडोपहूतं क्रोशन्ति कुञ्जरा अङ्कुशेरिताः । व्याघुष्टतलनादेन वषट्कारेण पार्थिव । उद्गाता तत्र संग्रामे त्रिसामा दुन्दुभिः स्मृतः ।।"}, {"c": "12.99", "n": "26", "i": 53469, "v": "ब्रह्मस्वे ह्रियमाणे यः प्रियां युद्धे तनुं त्यजेत् । आत्मानं यूपमुच्छ्रित्य स यज्ञोऽनन्तदक्षिणः ।।"}, {"c": "12.99", "n": "27", "i": 53470, "v": "भर्तुरर्थे तु यः शूरो विक्रमेद्वाहिनीमुखे । भयान्न च निवर्तेत तस्य लोका यथा मम ।।"}, {"c": "12.99", "n": "28", "i": 53471, "v": "नीलचन्द्राकृतैः खड्गैर्बाहुभिः परिघोपमैः । यस्य वेदिरुपस्तीर्णा तस्य लोका यथा मम ।।"}, {"c": "12.99", "n": "29", "i": 53472, "v": "यस्तु नावेक्षते कंचित्सहायं विजये स्थितः । विगाह्य वाहिनीमध्यं तस्य लोका यथा मम ।।"}, {"c": "12.99", "n": "30", "i": 53473, "v": "यस्य तोमरसंघाटा भेरीमण्डूककच्छपा । वीरास्थिशर्करा दुर्गा मांसशोणितकर्दमा ।।"}, {"c": "12.99", "n": "31", "i": 53474, "v": "असिचर्मप्लवा सिन्धुः केशशैवलशाद्वला । अश्वनागरथैश्चैव संभिन्नैः कृतसंक्रमा ।।"}, {"c": "12.99", "n": "32", "i": 53475, "v": "पताकाध्वजवानीरा हतवाहनवाहिनी । शोणितोदा सुसंपूर्णा दुस्तरा पारगैर्नरैः ।।"}, {"c": "12.99", "n": "33", "i": 53476, "v": "हतनागमहानक्रा परलोकवहाशिवा । ऋष्टिखड्गध्वजानूका गृध्रकङ्कवडप्लवा ।।"}, {"c": "12.99", "n": "34", "i": 53477, "v": "पुरुषादानुचरिता भीरूणां कश्मलावहा । नदी योधमहायज्ञे तदस्यावभृथं स्मृतम् ।।"}, {"c": "12.99", "n": "35", "i": 53478, "v": "वेदी यस्य त्वमित्राणां शिरोभिरवकीर्यते । अश्वस्कन्धैर्गजस्कन्धैस्तस्य लोका यथा मम ।।"}, {"c": "12.99", "n": "36", "i": 53479, "v": "पत्नीशाला कृता यस्य परेषां वाहिनीमुखम् । हविर्धानं स्ववाहिन्यस्तदस्याहुर्मनीषिणः ।।"}, {"c": "12.99", "n": "37", "i": 53480, "v": "सदश्चान्तरयोधाग्निराग्नीध्रश्चोत्तरां दिशम् । शत्रुसेनाकलत्रस्य सर्वलोकानदूरतः ।।"}, {"c": "12.99", "n": "38", "i": 53481, "v": "यदा तूभयतो व्यूहो भवत्याकाशमग्रतः । सास्य वेदी तथा यज्ञे नित्यं वेदास्त्रयोऽग्नयः ।।"}, {"c": "12.99", "n": "39", "i": 53482, "v": "यस्तु योधः परावृत्तः संत्रस्तो हन्यते परैः । अप्रतिष्ठं स नरकं याति नास्त्यत्र संशयः ।।"}, {"c": "12.99", "n": "40", "i": 53483, "v": "यस्य शोणितवेगेन नदी स्यात्समभिप्लुता । केशमांसास्थिसंकीर्णा स गच्छेत्परमां गतिम् ।।"}, {"c": "12.99", "n": "41", "i": 53484, "v": "यस्तु सेनापतिं हत्वा तद्यानमधिरोहति । स विष्णुविक्रमक्रामी बृहस्पतिसमः क्रतुः ।।"}, {"c": "12.99", "n": "42", "i": 53485, "v": "नायकं वा प्रमाणं वा यो वा स्यात्तत्र पूजितः । जीवग्राहं निगृह्णाति तस्य लोका यथा मम ।।"}, {"c": "12.99", "n": "43", "i": 53486, "v": "आहवे निहतं शूरं न शोचेत कदाचन । अशोच्यो हि हतः शूरः स्वर्गलोके महीयते ।।"}, {"c": "12.99", "n": "44", "i": 53487, "v": "न ह्यन्नं नोदकं तस्य न स्नानं नाप्यशौचकम् । हतस्य कर्तुमिच्छन्ति तस्य लोकाञ्शृणुष्व मे ।।"}, {"c": "12.99", "n": "45", "i": 53488, "v": "वराप्सरःसहस्राणि शूरमायोधने हतम् । त्वरमाणा हि धावन्ति मम भर्ता भवेदिति ।।"}, {"c": "12.99", "n": "46", "i": 53489, "v": "एतत्तपश्च पुण्यं च धर्मश्चैव सनातनः । चत्वारश्चाश्रमास्तस्य यो युद्धे न पलायते ।।"}, {"c": "12.99", "n": "47", "i": 53490, "v": "वृद्धं बलं न हन्तव्यं नैव स्त्री न च वै द्विजः । तृणपूर्णमुखश्चैव तवास्मीति च यो वदेत् ।।"}, {"c": "12.99", "n": "48", "i": 53491, "v": "अहं वृत्रं बलं पाकं शतमायं विरोचनम् । दुरावार्यं च नमुचिं नैकमायं च शम्बरम् ।।"}, {"c": "12.99", "n": "49", "i": 53492, "v": "विप्रचित्तिं च दैतेयं दनोः पुत्रांश्च सर्वशः । प्रह्रादं च निहत्याजौ ततो देवाधिपोऽभवम् ।।"}, {"c": "12.99", "t": "भीष्म उवाच ।"}, {"c": "12.99", "n": "50", "i": 53493, "v": "इत्येतच्छक्रवचनं निशम्य प्रतिगृह्य च । योधानामात्मनः सिद्धिमम्बरीषोऽभिपन्नवान् ।।"}, {"c": "12.100", "t": "भीष्म उवाच ।"}, {"c": "12.100", "n": "1", "i": 53494, "v": "अत्राप्युदाहरन्तीममितिहासं पुरातनम् । प्रतर्दनो मैथिलश्च संग्रामं यत्र चक्रतुः ।।"}, {"c": "12.100", "n": "2", "i": 53495, "v": "यज्ञोपवीती संग्रामे जनको मैथिलो यथा । योधानुद्धर्षयामास तन्निबोध युधिष्ठिर ।।"}, {"c": "12.100", "n": "3", "i": 53496, "v": "जनको मैथिलो राजा महात्मा सर्वतत्त्ववित् । योधान्स्वान्दर्शयामास स्वर्गं नरकमेव च ।।"}, {"c": "12.100", "n": "4", "i": 53497, "v": "अभीतानामिमे लोका भास्वन्तो हन्त पश्यत । पूर्णा गन्धर्वकन्याभिः सर्वकामदुहोऽक्षयाः ।।"}, {"c": "12.100", "n": "5", "i": 53498, "v": "इमे पलायमानानां नरकाः प्रत्युपस्थिताः । अकीर्तिः शाश्वती चैव पतितव्यमनन्तरम् ।।"}, {"c": "12.100", "n": "6", "i": 53499, "v": "तान्दृष्ट्वारीन्विजयतो भूत्वा संत्यागबुद्धयः । नरकस्याप्रतिष्ठस्य मा भूत वशवर्तिनः ।।"}, {"c": "12.100", "n": "7", "i": 53500, "v": "त्यागमूलं हि शूराणां स्वर्गद्वारमनुत्तमम् । इत्युक्तास्ते नृपतिना योधाः परपुरंजय ।।"}, {"c": "12.100", "n": "8", "i": 53501, "v": "व्यजयन्त रणे शत्रून्हर्षयन्तो जनेश्वरम् । तस्मादात्मवता नित्यं स्थातव्यं रणमूर्धनि ।।"}, {"c": "12.100", "n": "9", "i": 53502, "v": "गजानां रथिनो मध्ये रथानामनु सादिनः । सादिनामन्तरा स्थाप्यं पादातमिह दंशितम् ।।"}, {"c": "12.100", "n": "10", "i": 53503, "v": "य एवं व्यूहते राजा स नित्यं जयते द्विषः । तस्मादेवं विधातव्यं नित्यमेव युधिष्ठिर ।।"}, {"c": "12.100", "n": "11", "i": 53504, "v": "सर्वे सुकृतमिच्छन्तः सुयुद्धेनातिमन्यवः । क्षोभयेयुरनीकानि सागरं मकरा इव ।।"}, {"c": "12.100", "n": "12", "i": 53505, "v": "हर्षयेयुर्विषण्णांश्च व्यवस्थाप्य परस्परम् । जितां च भूमिं रक्षेत भग्नान्नात्यनुसारयेत् ।।"}, {"c": "12.100", "n": "13", "i": 53506, "v": "पुनरावर्तमानानां निराशानां च जीविते । न वेगः सुसहो राजंस्तस्मान्नात्यनुसारयेत् ।।"}, {"c": "12.100", "n": "14", "i": 53507, "v": "न हि प्रहर्तुमिच्छन्ति शूराः प्राद्रवतां भयात् । तस्मात्पलायमानानां कुर्यान्नात्यनुसारणम् ।।"}, {"c": "12.100", "n": "15", "i": 53508, "v": "चराणामचरा ह्यन्नमदंष्ट्रा दंष्ट्रिणामपि । अपाणयः पाणिमतामन्नं शूरस्य कातराः ।।"}, {"c": "12.100", "n": "16", "i": 53509, "v": "समानपृष्ठोदरपाणिपादाः; पश्चाच्छूरं भीरवोऽनुव्रजन्ति । अतो भयार्ताः प्रणिपत्य भूयः; कृत्वाञ्जलीनुपतिष्ठन्ति शूरान् ।।"}, {"c": "12.100", "n": "17", "i": 53510, "v": "शूरबाहुषु लोकोऽयं लम्बते पुत्रवत्सदा । तस्मात्सर्वास्ववस्थासु शूरः संमानमर्हति ।।"}, {"c": "12.100", "n": "18", "i": 53511, "v": "न हि शौर्यात्परं किंचित्त्रिषु लोकेषु विद्यते । शूरः सर्वं पालयति सर्वं शूरे प्रतिष्ठितम् ।।"}, {"c": "12.101", "t": "युधिष्ठिर उवाच ।"}, {"c": "12.101", "n": "1", "i": 53512, "v": "यथा जयार्थिनः सेनां नयन्ति भरतर्षभ । ईषद्धर्मं प्रपीड्यापि तन्मे ब्रूहि पितामह ।।"}, {"c": "12.101", "t": "भीष्म उवाच ।"}, {"c": "12.101", "n": "2", "i": 53513, "v": "सत्येन हि स्थिता धर्मा उपपत्त्या तथापरे । साध्वाचारतया केचित्तथैवौपयिका अपि । उपायधर्मान्वक्ष्यामि सिद्धार्थानर्थधर्मयोः ।।"}, {"c": "12.101", "n": "3", "i": 53514, "v": "निर्मर्यादा दस्यवस्तु भवन्ति परिपन्थिनः । तेषां प्रतिविघातार्थं प्रवक्ष्याम्यथ नैगमम् । कार्याणां संप्रसिद्ध्यर्थं तानुपायान्निबोध मे ।।"}, {"c": "12.101", "n": "4", "i": 53515, "v": "उभे प्रज्ञे वेदितव्ये ऋज्वी वक्रा च भारत । जानन्वक्रां न सेवेत प्रतिबाधेत चागताम् ।।"}, {"c": "12.101", "n": "5", "i": 53516, "v": "अमित्रा एव राजानं भेदेनोपचरन्त्युत । तां राजा निकृतिं जानन्यथामित्रान्प्रबाधते ।।"}, {"c": "12.101", "n": "6", "i": 53517, "v": "गजानां पार्श्वचर्माणि गोवृषाजगराणि च । शल्यकङ्कटलोहानि तनुत्राणि मतानि च ।।"}, {"c": "12.101", "n": "7", "i": 53518, "v": "शितपीतानि शस्त्राणि संनाहाः पीतलोहिताः । नानारञ्जनरक्ताः स्युः पताकाः केतवश्च ते ।।"}, {"c": "12.101", "n": "8", "i": 53519, "v": "ऋष्टयस्तोमराः खड्गा निशिताश्च परश्वधाः । फलकान्यथ चर्माणि प्रतिकल्प्यान्यनेकशः । अभिनीतानि शस्त्राणि योधाश्च कृतनिश्रमाः ।।"}, {"c": "12.101", "n": "9", "i": 53520, "v": "चैत्र्यां वा मार्गशीर्ष्यां वा सेनायोगः प्रशस्यते । पक्वसस्या हि पृथिवी भवत्यम्बुमती तथा ।।"}, {"c": "12.101", "n": "10", "i": 53521, "v": "नैवातिशीतो नात्युष्णः कालो भवति भारत । तस्मात्तदा योजयेत परेषां व्यसनेषु वा । एतेषु योगाः सेनायाः प्रशस्ताः परबाधने ।।"}, {"c": "12.101", "n": "11", "i": 53522, "v": "जलवांस्तृणवान्मार्गः समो गम्यः प्रशस्यते । चारैर्हि विहिताभ्यासः कुशलैर्वनगोचरैः ।।"}, {"c": "12.101", "n": "12", "i": 53523, "v": "नव्यारण्यैर्न शक्येत गन्तुं मृगगणैरिव । तस्मात्सर्वासु सेनासु योजयन्ति जयार्थिनः ।।"}, {"c": "12.101", "n": "13", "i": 53524, "v": "आवासस्तोयवान्दुर्गः पर्याकाशः प्रशस्यते । परेषामुपसर्पाणां प्रतिषेधस्तथा भवेत् ।।"}, {"c": "12.101", "n": "14", "i": 53525, "v": "आकाशं तु वनाभ्याशे मन्यन्ते गुणवत्तरम् । बहुभिर्गुणजातैस्तु ये युद्धकुशला जनाः ।।"}, {"c": "12.101", "n": "15", "i": 53526, "v": "उपन्यासोऽपसर्पाणां पदातीनां च गूहनम् । अथ शत्रुप्रतीघातमापदर्थं परायणम् ।।"}, {"c": "12.101", "n": "16", "i": 53527, "v": "सप्तर्षीन्पृष्ठतः कृत्वा युध्येरन्नचला इव । अनेन विधिना राजञ्जिगीषेतापि दुर्जयान् ।।"}, {"c": "12.101", "n": "17", "i": 53528, "v": "यतो वायुर्यतः सूर्यो यतः शुक्रस्ततो जयः । पूर्वं पूर्वं ज्याय एषां संनिपाते युधिष्ठिर ।।"}, {"c": "12.101", "n": "18", "i": 53529, "v": "अकर्दमामनुदकाममर्यादामलोष्टकाम् । अश्वभूमिं प्रशंसन्ति ये युद्धकुशला जनाः ।।"}, {"c": "12.101", "n": "19", "i": 53530, "v": "समा निरुदकाकाशा रथभूमिः प्रशस्यते । नीचद्रुमा महाकक्षा सोदका हस्तियोधिनाम् ।।"}, {"c": "12.101", "n": "20", "i": 53531, "v": "बहुदुर्गा महावृक्षा वेत्रवेणुभिरास्तृता । पदातीनां क्षमा भूमिः पर्वतोपवनानि च ।।"}, {"c": "12.101", "n": "21", "i": 53532, "v": "पदातिबहुला सेना दृढा भवति भारत । रथाश्वबहुला सेना सुदिनेषु प्रशस्यते ।।"}, {"c": "12.101", "n": "22", "i": 53533, "v": "पदातिनागबहुला प्रावृट्काले प्रशस्यते । गुणानेतान्प्रसंख्याय देशकालौ प्रयोजयेत् ।।"}, {"c": "12.101", "n": "23", "i": 53534, "v": "एवं संचिन्त्य यो याति तिथिनक्षत्रपूजितः । विजयं लभते नित्यं सेनां सम्यक्प्रयोजयन् ।।"}, {"c": "12.101", "n": "24", "i": 53535, "v": "प्रसुप्तांस्तृषिताञ्श्रान्तान्प्रकीर्णान्नाभिघातयेत् । मोक्षे प्रयाणे चलने पानभोजनकालयोः ।।"}, {"c": "12.101", "n": "25", "i": 53536, "v": "अतिक्षिप्तान्व्यतिक्षिप्तान्विहतान्प्रतनूकृतान् । सुविस्रम्भान्कृतारम्भानुपन्यासप्रतापितान् । बहिश्चरानुपन्यासान्कृत्वा वेश्मानुसारिणः ।।"}, {"c": "12.101", "n": "26", "i": 53537, "v": "पारंपर्यागते द्वारे ये केचिदनुवर्तिनः । परिचर्यावरोद्धारो ये च केचन वल्गिनः ।।"}, {"c": "12.101", "n": "27", "i": 53538, "v": "अनीकं ये प्रभिन्दन्ति भिन्नं ये स्थगयन्ति च । समानाशनपानास्ते कार्या द्विगुणवेतनाः ।।"}, {"c": "12.101", "n": "28", "i": 53539, "v": "दशाधिपतयः कार्याः शताधिपतयस्तथा । तेषां सहस्राधिपतिं कुर्याच्छूरमतन्द्रितम् ।।"}, {"c": "12.101", "n": "29", "i": 53540, "v": "यथामुख्यं संनिपात्य वक्तव्याः स्म शपामहे । यथा जयार्थं संग्रामे न जह्याम परस्परम् ।।"}, {"c": "12.101", "n": "30", "i": 53541, "v": "इहैव ते निवर्तन्तां ये नः केचन भीरवः । न घातयेयुः प्रदरं कुर्वाणास्तुमुले सति ।।"}, {"c": "12.101", "n": "31", "i": 53542, "v": "आत्मानं च स्वपक्षं च पलायन्हन्ति संयुगे । द्रव्यनाशो वधोऽकीर्तिरयशश्च पलायने ।।"}, {"c": "12.101", "n": "32", "i": 53543, "v": "अमनोज्ञासुखा वाचः पुरुषस्य पलायतः । प्रतिस्पन्दौष्ठदन्तस्य न्यस्तसर्वायुधस्य च ।।"}, {"c": "12.101", "n": "33", "i": 53544, "v": "हित्वा पलायमानस्य सहायान्प्राणसंशये । अमित्रैरनुबद्धस्य द्विषतामस्तु नस्तथा ।।"}, {"c": "12.101", "n": "34", "i": 53545, "v": "मनुष्यापसदा ह्येते ये भवन्ति पराङ्मुखाः । राशिवर्धनमात्रास्ते नैव ते प्रेत्य नो इह ।।"}, {"c": "12.101", "n": "35", "i": 53546, "v": "अमित्रा हृष्टमनसः प्रत्युद्यान्ति पलायिनम् । जयिनं सुहृदस्तात वन्दनैर्मङ्गलेन च ।।"}, {"c": "12.101", "n": "36", "i": 53547, "v": "यस्य स्म व्यसने राजन्ननुमोदन्ति शत्रवः । तदसह्यतरं दुःखमहं मन्ये वधादपि ।।"}, {"c": "12.101", "n": "37", "i": 53548, "v": "श्रियं जानीत धर्मस्य मूलं सर्वसुखस्य च । सा भीरूणां परान्याति शूरस्तामधिगच्छति ।।"}, {"c": "12.101", "n": "38", "i": 53549, "v": "ते वयं स्वर्गमिच्छन्तः संग्रामे त्यक्तजीविताः । जयन्तो वध्यमाना वा प्राप्तुमर्हाम सद्गतिम् ।।"}, {"c": "12.101", "n": "39", "i": 53550, "v": "एवं संशप्तशपथाः समभित्यक्तजीविताः । अमित्रवाहिनीं वीराः संप्रगाहन्त्यभीरवः ।।"}, {"c": "12.101", "n": "40", "i": 53551, "v": "अग्रतः पुरुषानीकमसिचर्मवतां भवेत् । पृष्ठतः शकटानीकं कलत्रं मध्यतस्तथा ।।"}, {"c": "12.101", "n": "41", "i": 53552, "v": "परेषां प्रतिघातार्थं पदातीनां च गूहनम् । अपि ह्यस्मिन्परे गृद्धा भवेयुर्ये पुरोगमाः ।।"}, {"c": "12.101", "n": "42", "i": 53553, "v": "ये पुरस्तादभिमताः सत्त्ववन्तो मनस्विनः । ते पूर्वमभिवर्तेरंस्तानन्वगितरे जनाः ।।"}, {"c": "12.101", "n": "43", "i": 53554, "v": "अपि चोद्धर्षणं कार्यं भीरूणामपि यत्नतः । स्कन्धदर्शनमात्रं तु तिष्ठेयुर्वा समीपतः ।।"}, {"c": "12.101", "n": "44", "i": 53555, "v": "संहतान्योधयेदल्पान्कामं विस्तारयेद्बहून् । सूचीमुखमनीकं स्यादल्पानां बहुभिः सह ।।"}, {"c": "12.101", "n": "45", "i": 53556, "v": "संप्रयुद्धे प्रहृष्टे वा सत्यं वा यदि वानृतम् । प्रगृह्य बाहून्क्रोशेत भग्ना भग्नाः परा इति ।।"}, {"c": "12.101", "n": "46", "i": 53557, "v": "आगतं नो मित्रबलं प्रहरध्वमभीतवत् । शब्दवन्तोऽनुधावेयुः कुर्वन्तो भैरवं रवम् ।।"}, {"c": "12.101", "n": "47", "i": 53558, "v": "क्ष्वेडाः किलकिलाः शङ्खाः क्रकचा गोविषाणिकान् । भेरीमृदङ्गपणवान्नादयेयुश्च कुञ्जरान् ।।"}, {"c": "12.102", "t": "युधिष्ठिर उवाच ।"}, {"c": "12.102", "n": "1", "i": 53559, "v": "किंशीलाः किंसमुत्थानाः कथंरूपाश्च भारत । किंसंनाहाः कथंशस्त्रा जनाः स्युः संयुगे नृप ।।"}, {"c": "12.102", "t": "भीष्म उवाच ।"}, {"c": "12.102", "n": "2", "i": 53560, "v": "यथाचरितमेवात्र शस्त्रपत्रं विधीयते । आचारादेव पुरुषस्तथा कर्मसु वर्तते ।।"}, {"c": "12.102", "n": "3", "i": 53561, "v": "गान्धाराः सिन्धुसौवीरा नखरप्रासयोधिनः । आभीरवः सुबलिनस्तद्बलं सर्वपारगम् ।।"}, {"c": "12.102", "n": "4", "i": 53562, "v": "सर्वशस्त्रेषु कुशलाः सत्त्ववन्तो ह्युशीनराः । प्राच्या मातङ्गयुद्धेषु कुशलाः शठयोधिनः ।।"}, {"c": "12.102", "n": "5", "i": 53563, "v": "तथा यवनकाम्बोजा मथुरामभितश्च ये । एते नियुद्धकुशला दाक्षिणात्यासिचर्मिणः ।।"}, {"c": "12.102", "n": "6", "i": 53564, "v": "सर्वत्र शूरा जायन्ते महासत्त्वा महाबलाः । प्राय एष समुद्दिष्टो लक्षणानि तु मे शृणु ।।"}, {"c": "12.102", "n": "7", "i": 53565, "v": "सिंहशार्दूलवाङ्नेत्राः सिंहशार्दूलगामिनः । पारावतकुलिङ्गाक्षाः सर्वे शूराः प्रमाथिनः ।।"}, {"c": "12.102", "n": "8", "i": 53566, "v": "मृगस्वरा द्वीपिनेत्रा ऋषभाक्षास्तथापरे । प्रवादिनः सुचण्डाश्च क्रोधिनः किंनरीस्वनाः ।।"}, {"c": "12.102", "n": "9", "i": 53567, "v": "मेघस्वनाः क्रुद्धमुखाः केचित्करभनिस्वनाः । जिह्मनासानुजङ्घाश्च दूरगा दूरपातिनः ।।"}, {"c": "12.102", "n": "10", "i": 53568, "v": "बिडालकुब्जास्तनवस्तनुकेशास्तनुत्वचः । शूराश्चपलचित्ताश्च ते भवन्ति दुरासदाः ।।"}, {"c": "12.102", "n": "11", "i": 53569, "v": "गोधानिमीलिताः केचिन्मृदुप्रकृतयोऽपि च । तुरंगगतिनिर्घोषास्ते नराः पारयिष्णवः ।।"}, {"c": "12.102", "n": "12", "i": 53570, "v": "सुसंहताः प्रतनवो व्यूढोरस्काः सुसंस्थिताः । प्रवादितेन नृत्यन्ति हृष्यन्ति कलहेषु च ।।"}, {"c": "12.102", "n": "13", "i": 53571, "v": "गम्भीराक्षा निःसृताक्षाः पिङ्गला भ्रुकुटीमुखाः । नकुलाक्षास्तथा चैव सर्वे शूरास्तनुत्यजः ।।"}, {"c": "12.102", "n": "14", "i": 53572, "v": "जिह्माक्षाः प्रललाटाश्च निर्मांसहनवोऽपि च । वक्रबाह्वङ्गुलीसक्ताः कृशा धमनिसंतताः ।।"}, {"c": "12.102", "n": "15", "i": 53573, "v": "प्रविशन्त्यतिवेगेन संपरायेऽभ्युपस्थिते । वारणा इव संमत्तास्ते भवन्ति दुरासदाः ।।"}, {"c": "12.102", "n": "16", "i": 53574, "v": "दीप्तस्फुटितकेशान्ताः स्थूलपार्श्वहनूमुखाः । उन्नतांसाः पृथुग्रीवा विकटाः स्थूलपिण्डिकाः ।।"}, {"c": "12.102", "n": "17", "i": 53575, "v": "उद्वृत्ताश्चैव सुग्रीवा विनता विहगा इव । पिण्डशीर्षाहिवक्त्राश्च वृषदंशमुखा इव ।।"}, {"c": "12.102", "n": "18", "i": 53576, "v": "उग्रस्वना मन्युमन्तो युद्धेष्वारावसारिणः । अधर्मज्ञावलिप्ताश्च घोरा रौद्रप्रदर्शिनः ।।"}, {"c": "12.102", "n": "19", "i": 53577, "v": "त्यक्तात्मानः सर्व एते अन्त्यजा ह्यनिवर्तिनः । पुरस्कार्याः सदा सैन्ये हन्यन्ते घ्नन्ति चापि ते ।।"}, {"c": "12.102", "n": "20", "i": 53578, "v": "अधार्मिका भिन्नवृत्ताः साध्वेवैषां पराभवः । एवमेव प्रकुप्यन्ति राज्ञोऽप्येते ह्यभीक्ष्णशः ।।"}, {"c": "12.103", "t": "युधिष्ठिर उवाच ।"}, {"c": "12.103", "n": "1", "i": 53579, "v": "जैत्र्या वा कानि रूपाणि भवन्ति पुरुषर्षभ । पृतनायाः प्रशस्तानि तानीहेच्छामि वेदितुम् ।।"}, {"c": "12.103", "t": "भीष्म उवाच ।"}, {"c": "12.103", "n": "2", "i": 53580, "v": "जैत्र्या वा यानि रूपाणि भवन्ति पुरुषर्षभ । पृतनायाः प्रशस्तानि तानि वक्ष्यामि सर्वशः ।।"}, {"c": "12.103", "n": "3", "i": 53581, "v": "दैवं पूर्वं विकुरुते मानुषे कालचोदिते । तद्विद्वांसोऽनुपश्यन्ति ज्ञानदीर्घेण चक्षुषा ।।"}, {"c": "12.103", "n": "4", "i": 53582, "v": "प्रायश्चित्तविधिं चात्र जपहोमांश्च तद्विदः । मङ्गलानि च कुर्वन्तः शमयन्त्यहितान्यपि ।।"}, {"c": "12.103", "n": "5", "i": 53583, "v": "उदीर्णमनसो योधा वाहनानि च भारत । यस्यां भवन्ति सेनायां ध्रुवं तस्यां जयं वदेत् ।।"}, {"c": "12.103", "n": "6", "i": 53584, "v": "अन्वेनां वायवो वान्ति तथैवेन्द्रधनूंषि च । अनुप्लवन्ते मेघाश्च तथादित्यस्य रश्मयः ।।"}, {"c": "12.103", "n": "7", "i": 53585, "v": "गोमायवश्चानुलोमा वडा गृध्राश्च सर्वशः । आचरेयुर्यदा सेनां तदा सिद्धिरनुत्तमा ।।"}, {"c": "12.103", "n": "8", "i": 53586, "v": "प्रसन्नभाः पावक ऊर्ध्वरश्मिः; प्रदक्षिणावर्तशिखो विधूमः । पुण्या गन्धाश्चाहुतीनां प्रवान्ति; जयस्यैतद्भाविनो रूपमाहुः ।।"}, {"c": "12.103", "n": "9", "i": 53587, "v": "गम्भीरशब्दाश्च महास्वनाश्च; शङ्खाश्च भेर्यश्च नदन्ति यत्र । युयुत्सवश्चाप्रतीपा भवन्ति; जयस्यैतद्भाविनो रूपमाहुः ।।"}, {"c": "12.103", "n": "10", "i": 53588, "v": "इष्टा मृगाः पृष्ठतो वामतश्च; संप्रस्थितानां च गमिष्यतां च । जिघांसतां दक्षिणाः सिद्धिमाहु;र्ये त्वग्रतस्ते प्रतिषेधयन्ति ।।"}, {"c": "12.103", "n": "11", "i": 53589, "v": "मङ्गल्यशब्दाः शकुना वदन्ति; हंसाः क्रौञ्चाः शतपत्राश्च चाषाः । हृष्टा योधाः सत्त्ववन्तो भवन्ति; जयस्यैतद्भाविनो रूपमाहुः ।।"}, {"c": "12.103", "n": "12", "i": 53590, "v": "शस्त्रैः पत्रैः कवचैः केतुभिश्च; सुभानुभिर्मुखवर्णैश्च यूनाम् । भ्राजिष्मती दुष्प्रतिप्रेक्षणीया; येषां चमूस्तेऽभिभवन्ति शत्रून् ।।"}, {"c": "12.103", "n": "13", "i": 53591, "v": "शुश्रूषवश्चानभिमानिनश्च; परस्परं सौहृदमास्थिताश्च । येषां योधाः शौचमनुष्ठिताश्च; जयस्यैतद्भाविनो रूपमाहुः ।।"}, {"c": "12.103", "n": "14", "i": 53592, "v": "शब्दाः स्पर्शास्तथा गन्धा विचरन्ति मनःप्रियाः । धैर्यं चाविशते योधान्विजयस्य मुखं तु तत् ।।"}, {"c": "12.103", "n": "15", "i": 53593, "v": "इष्टो वामः प्रविष्टस्य दक्षिणः प्रविविक्षतः । पश्चात्संसाधयत्यर्थं पुरस्तात्प्रतिषेधति ।।"}, {"c": "12.103", "n": "16", "i": 53594, "v": "संभृत्य महतीं सेनां चतुरङ्गां युधिष्ठिर । साम्नैवावर्तने पूर्वं प्रयतेथास्ततो युधि ।।"}, {"c": "12.103", "n": "17", "i": 53595, "v": "जघन्य एष विजयो यद्युद्धं नाम भारत । यादृच्छिको युधि जयो दैवो वेति विचारणम् ।।"}, {"c": "12.103", "n": "18", "i": 53596, "v": "अपामिव महावेगस्त्रस्ता मृगगणा इव । दुर्निवार्यतमा चैव प्रभग्ना महती चमूः ।।"}, {"c": "12.103", "n": "19", "i": 53597, "v": "भग्ना इत्येव भज्यन्ते विद्वांसोऽपि नकारणम् । उदारसारा महती रुरुसंघोपमा चमूः ।।"}, {"c": "12.103", "n": "20", "i": 53598, "v": "परस्परज्ञाः संहृष्टास्त्यक्तप्राणाः सुनिश्चिताः । अपि पञ्चाशतिः शूरा मृद्नन्ति परवाहिनीम् ।।"}, {"c": "12.103", "n": "21", "i": 53599, "v": "अथ वा पञ्च षट्सप्त सहिताः कृतनिश्चयाः । कुलीनाः पूजिताः सम्यग्विजयन्तीह शात्रवान् ।।"}, {"c": "12.103", "n": "22", "i": 53600, "v": "संनिपातो न गन्तव्यः शक्ये सति कथंचन । सान्त्वभेदप्रदानानां युद्धमुत्तरमुच्यते ।।"}, {"c": "12.103", "n": "23", "i": 53601, "v": "संसर्पणाद्धि सेनाया भयं भीरून्प्रबाधते । वज्रादिव प्रज्वलितादियं क्व नु पतिष्यति ।।"}, {"c": "12.103", "n": "24", "i": 53602, "v": "अभिप्रयातां समितिं ज्ञात्वा ये प्रतियान्त्यथ । तेषां स्पन्दन्ति गात्राणि योधानां विषयस्य च ।।"}, {"c": "12.103", "n": "25", "i": 53603, "v": "विषयो व्यथते राजन्सर्वः सस्थाणुजङ्गमः । शस्त्रप्रतापतप्तानां मज्जा सीदति देहिनाम् ।।"}, {"c": "12.103", "n": "26", "i": 53604, "v": "तेषां सान्त्वं क्रूरमिश्रं प्रणेतव्यं पुनः पुनः । संपीड्यमाना हि परे योगमायान्ति सर्वशः ।।"}, {"c": "12.103", "n": "27", "i": 53605, "v": "अन्तराणां च भेदार्थं चारानभ्यवचारयेत् । यश्च तस्मात्परो राजा तेन संधिः प्रशस्यते ।।"}, {"c": "12.103", "n": "28", "i": 53606, "v": "न हि तस्यान्यथा पीडा शक्या कर्तुं तथाविधा । यथा सार्धममित्रेण सर्वतः प्रतिबाधनम् ।।"}, {"c": "12.103", "n": "29", "i": 53607, "v": "क्षमा वै साधुमाया हि न हि साध्वक्षमा सदा । क्षमायाश्चाक्षमायाश्च विद्धि पार्थ प्रयोजनम् ।।"}, {"c": "12.103", "n": "30", "i": 53608, "v": "विजित्य क्षममाणस्य यशो राज्ञोऽभिवर्धते । महापराधा ह्यप्यस्मिन्विश्वसन्ति हि शत्रवः ।।"}, {"c": "12.103", "n": "31", "i": 53609, "v": "मन्यते कर्शयित्वा तु क्षमा साध्विति शम्बरः । असंतप्तं तु यद्दारु प्रत्येति प्रकृतिं पुनः ।।"}, {"c": "12.103", "n": "32", "i": 53610, "v": "नैतत्प्रशंसन्त्याचार्या न च साधु निदर्शनम् । अक्लेशेनाविनाशेन नियन्तव्याः स्वपुत्रवत् ।।"}, {"c": "12.103", "n": "33", "i": 53611, "v": "द्वेष्यो भवति भूतानामुग्रो राजा युधिष्ठिर । मृदुमप्यवमन्यन्ते तस्मादुभयभाग्भवेत् ।।"}, {"c": "12.103", "n": "34", "i": 53612, "v": "प्रहरिष्यन्प्रियं ब्रूयात्प्रहरन्नपि भारत । प्रहृत्य च कृपायेत शोचन्निव रुदन्निव ।।"}, {"c": "12.103", "n": "35", "i": 53613, "v": "न मे प्रियं यत्स हतः संप्राहैवं पुरो वचः । न चकर्थ च मे वाक्यमुच्यमानः पुनः पुनः ।।"}, {"c": "12.103", "n": "36", "i": 53614, "v": "अहो जीवितमाकाङ्क्षे नेदृशो वधमर्हति । सुदुर्लभाः सुपुरुषाः संग्रामेष्वपलायिनः ।।"}, {"c": "12.103", "n": "37", "i": 53615, "v": "कृतं ममाप्रियं तेन येनायं निहतो मृधे । इति वाचा वदन्हन्तॄन्पूजयेत रहोगतः ।।"}, {"c": "12.103", "n": "38", "i": 53616, "v": "हन्तॄणां चाहतानां च यत्कुर्युरपराधिनः । क्रोशेद्बाहुं प्रगृह्यापि चिकीर्षञ्जनसंग्रहम् ।।"}, {"c": "12.103", "n": "39", "i": 53617, "v": "एवं सर्वास्ववस्थासु सान्त्वपूर्वं समाचरन् । प्रियो भवति भूतानां धर्मज्ञो वीतभीर्नृपः ।।"}, {"c": "12.103", "n": "40", "i": 53618, "v": "विश्वासं चात्र गच्छन्ति सर्वभूतानि भारत । विश्वस्तः शक्यते भोक्तुं यथाकाममुपस्थितः ।।"}, {"c": "12.103", "n": "41", "i": 53619, "v": "तस्माद्विश्वासयेद्राजा सर्वभूतान्यमायया । सर्वतः परिरक्षेच्च यो महीं भोक्तुमिच्छति ।।"}, {"c": "12.104", "t": "युधिष्ठिर उवाच ।"}, {"c": "12.104", "n": "1", "i": 53620, "v": "कथं मृदौ कथं तीक्ष्णे महापक्षे च पार्थिव । अरौ वर्तेत नृपतिस्तन्मे ब्रूहि पितामह ।।"}, {"c": "12.104", "t": "भीष्म उवाच ।"}, {"c": "12.104", "n": "2", "i": 53621, "v": "अत्राप्युदाहरन्तीममितिहासं पुरातनम् । बृहस्पतेश्च संवादमिन्द्रस्य च युधिष्ठिर ।।"}, {"c": "12.104", "n": "3", "i": 53622, "v": "बृहस्पतिं देवपतिरभिवाद्य कृताञ्जलिः । उपसंगम्य पप्रच्छ वासवः परवीरहा ।।"}, {"c": "12.104", "n": "4", "i": 53623, "v": "अहितेषु कथं ब्रह्मन्वर्तयेयमतन्द्रितः । असमुच्छिद्य चैवेनान्नियच्छेयमुपायतः ।।"}, {"c": "12.104", "n": "5", "i": 53624, "v": "सेनयोर्व्यतिषङ्गेण जयः साधारणो भवेत् । किं कुर्वाणं न मां जह्याज्ज्वलिता श्रीः प्रतापिनी ।।"}, {"c": "12.104", "n": "6", "i": 53625, "v": "ततो धर्मार्थकामानां कुशलः प्रतिभानवान् । राजधर्मविधानज्ञः प्रत्युवाच पुरंदरम् ।।"}, {"c": "12.104", "n": "7", "i": 53626, "v": "न जातु कलहेनेच्छेन्नियन्तुमपकारिणः । बालसंसेवितं ह्येतद्यदमर्षो यदक्षमा । न शत्रुर्विवृतः कार्यो वधमस्याभिकाङ्क्षता ।।"}, {"c": "12.104", "n": "8", "i": 53627, "v": "क्रोधं बलममर्षं च नियम्यात्मजमात्मनि । अमित्रमुपसेवेत विश्वस्तवदविश्वसन् ।।"}, {"c": "12.104", "n": "9", "i": 53628, "v": "प्रियमेव वदेन्नित्यं नाप्रियं किंचिदाचरेत् । विरमेच्छुष्कवैरेभ्यः कण्ठायासं च वर्जयेत् ।।"}, {"c": "12.104", "n": "10", "i": 53629, "v": "यथा वैतंसिको युक्तो द्विजानां सदृशस्वनः । तान्द्विजान्कुरुते वश्यांस्तथा युक्तो महीपतिः । वशं चोपनयेच्छत्रून्निहन्याच्च पुरंदर ।।"}, {"c": "12.104", "n": "11", "i": 53630, "v": "न नित्यं परिभूयारीन्सुखं स्वपिति वासव । जागर्त्येव च दुष्टात्मा संकरेऽग्निरिवोत्थितः ।।"}, {"c": "12.104", "n": "12", "i": 53631, "v": "न संनिपातः कर्तव्यः सामान्ये विजये सति । विश्वास्यैवोपसंन्यास्यो वशे कृत्वा रिपुः प्रभो ।।"}, {"c": "12.104", "n": "13", "i": 53632, "v": "संप्रधार्य सहामात्यैर्मन्त्रविद्भिर्महात्मभिः । उपेक्षमाणोऽवज्ञाते हृदयेनापराजितः ।।"}, {"c": "12.104", "n": "14", "i": 53633, "v": "अथास्य प्रहरेत्काले किंचिद्विचलिते पदे । दण्डं च दूषयेदस्य पुरुषैराप्तकारिभिः ।।"}, {"c": "12.104", "n": "15", "i": 53634, "v": "आदिमध्यावसानज्ञः प्रच्छन्नं च विचारयेत् । बलानि दूषयेदस्य जानंश्चैव प्रमाणतः ।।"}, {"c": "12.104", "n": "16", "i": 53635, "v": "भेदेनोपप्रदानेन संसृजन्नौषधैस्तथा । न त्वेव चेलसंसर्गं रचयेदरिभिः सह ।।"}, {"c": "12.104", "n": "17", "i": 53636, "v": "दीर्घकालमपि क्षान्त्वा विहन्यादेव शात्रवान् । कालाकाङ्क्षी यामयेच्च यथा विस्रम्भमाप्नुयुः ।।"}, {"c": "12.104", "n": "18", "i": 53637, "v": "न सद्योऽरीन्विनिर्हन्याद्दृष्टस्य विजयोऽज्वरः । न यः शल्यं घट्टयति नवं च कुरुते व्रणम् ।।"}, {"c": "12.104", "n": "19", "i": 53638, "v": "प्राप्ते च प्रहरेत्काले न स संवर्तते पुनः । हन्तुकामस्य देवेन्द्र पुरुषस्य रिपुं प्रति ।।"}, {"c": "12.104", "n": "20", "i": 53639, "v": "यः कालो हि व्यतिक्रामेत्पुरुषं कालकाङ्क्षिणम् । दुर्लभः स पुनः कालः कालधर्मचिकीर्षुणा ।।"}, {"c": "12.104", "n": "21", "i": 53640, "v": "और्जस्थ्यं विजयेदेवं संगृह्णन्साधुसंमतान् । कालेन साधयेन्नित्यं नाप्राप्तेऽभिनिपीडयेत् ।।"}, {"c": "12.104", "n": "22", "i": 53641, "v": "विहाय कामं क्रोधं च तथाहंकारमेव च । युक्तो विवरमन्विच्छेदहितानां पुरंदर ।।"}, {"c": "12.104", "n": "23", "i": 53642, "v": "मार्दवं दण्ड आलस्यं प्रमादश्च सुरोत्तम । मायाश्च विविधाः शक्र साधयन्त्यविचक्षणम् ।।"}, {"c": "12.104", "n": "24", "i": 53643, "v": "निहत्यैतानि चत्वारि मायां प्रतिविधाय च । ततः शक्नोति शत्रूणां प्रहर्तुमविचारयन् ।।"}, {"c": "12.104", "n": "25", "i": 53644, "v": "यदैवैकेन शक्येत गुह्यं कर्तुं तदाचरेत् । यच्छन्ति सचिवा गुह्यं मिथो विद्रावयन्त्यपि ।।"}, {"c": "12.104", "n": "26", "i": 53645, "v": "अशक्यमिति कृत्वा वा ततोऽन्यैः संविदं चरेत् । ब्रह्मदण्डमदृष्टेषु दृष्टेषु चतुरङ्गिणीम् ।।"}, {"c": "12.104", "n": "27", "i": 53646, "v": "भेदं च प्रथमं युञ्ज्यात्तूष्णींदण्डं तथैव च । काले प्रयोजयेद्राजा तस्मिंस्तस्मिंस्तदा तदा ।।"}, {"c": "12.104", "n": "28", "i": 53647, "v": "प्रणिपातं च गच्छेत काले शत्रोर्बलीयसः । युक्तोऽस्य वधमन्विच्छेदप्रमत्तः प्रमाद्यतः ।।"}, {"c": "12.104", "n": "29", "i": 53648, "v": "प्रणिपातेन दानेन वाचा मधुरया ब्रुवन् । अमित्रमुपसेवेत न तु जातु विशङ्कयेत् ।।"}, {"c": "12.104", "n": "30", "i": 53649, "v": "स्थानानि शङ्कितानां च नित्यमेव विवर्जयेत् । न च तेष्वाश्वसेद्द्रुग्ध्वा जाग्रतीह निराकृताः ।।"}, {"c": "12.104", "n": "31", "i": 53650, "v": "न ह्यतो दुष्करं कर्म किंचिदस्ति सुरोत्तम । यथा विविधवृत्तानामैश्वर्यममराधिप ।।"}, {"c": "12.104", "n": "32", "i": 53651, "v": "तथा विविधशीलानामपि संभव उच्यते । यतेत योगमास्थाय मित्रामित्रानवारयन् ।।"}, {"c": "12.104", "n": "33", "i": 53652, "v": "मृदुमप्यवमन्यन्ते तीक्ष्णादुद्विजते जनः । मातीक्ष्णो मामृदुर्भूस्त्वं तीक्ष्णो भव मृदुर्भव ।।"}, {"c": "12.104", "n": "34", "i": 53653, "v": "यथा वप्रे वेगवति सर्वतःसंप्लुतोदके । नित्यं विवरणाद्बाधस्तथा राज्यं प्रमाद्यतः ।।"}, {"c": "12.104", "n": "35", "i": 53654, "v": "न बहूनभियुञ्जीत यौगपद्येन शात्रवान् । साम्ना दानेन भेदेन दण्डेन च पुरंदर ।।"}, {"c": "12.104", "n": "36", "i": 53655, "v": "एकैकमेषां निष्पिंषञ्शिष्टेषु निपुणं चरेत् । न च शक्तोऽपि मेधावी सर्वानेवारभेन्नृपः ।।"}, {"c": "12.104", "n": "37", "i": 53656, "v": "यदा स्यान्महती सेना हयनागरथाकुला । पदातियन्त्रबहुला स्वनुरक्ता षडङ्गिनी ।।"}, {"c": "12.104", "n": "38", "i": 53657, "v": "यदा बहुविधां वृद्धिं मन्यते प्रतिलोमतः । तदा विवृत्य प्रहरेद्दस्यूनामविचारयन् ।।"}, {"c": "12.104", "n": "39", "i": 53658, "v": "न साम दण्डोपनिषत्प्रशस्यते; न मार्दवं शत्रुषु यात्रिकं सदा । न सस्यघातो न च संकरक्रिया; न चापि भूयः प्रकृतेर्विचारणा ।।"}, {"c": "12.104", "n": "40", "i": 53659, "v": "मायाविभेदानुपसर्जनानि; पापं तथैव स्पशसंप्रयोगात् । आप्तैर्मनुष्यैरुपचारयेत; पुरेषु राष्ट्रेषु च संप्रयुक्तः ।।"}, {"c": "12.104", "n": "41", "i": 53660, "v": "पुराणि चैषामनुसृत्य भूमिपाः; पुरेषु भोगान्निखिलानिहाजयन् । पुरेषु नीतिं विहितां यथाविधि; प्रयोजयन्तो बलवृत्रसूदन ।।"}, {"c": "12.104", "n": "42", "i": 53661, "v": "प्रदाय गूढानि वसूनि नाम; प्रच्छिद्य भोगानवधाय च स्वान् । दुष्टाः स्वदोषैरिति कीर्तयित्वा; पुरेषु राष्ट्रेषु च योजयन्ति ।।"}, {"c": "12.104", "n": "43", "i": 53662, "v": "तथैव चान्यै रतिशास्त्रवेदिभिः; स्वलंकृतैः शास्त्रविधानदृष्टिभिः । सुशिक्षितैर्भाष्यकथाविशारदैः; परेषु कृत्यानुपधारयस्व ।।"}, {"c": "12.104", "t": "इन्द्र उवाच ।"}, {"c": "12.104", "n": "44", "i": 53663, "v": "कानि लिङ्गानि दुष्टस्य भवन्ति द्विजसत्तम । कथं दुष्टं विजानीयादेतत्पृष्टो ब्रवीहि मे ।।"}, {"c": "12.104", "t": "बृहस्पतिरुवाच ।"}, {"c": "12.104", "n": "45", "i": 53664, "v": "परोक्षमगुणानाह सद्गुणानभ्यसूयति । परैर्वा कीर्त्यमानेषु तूष्णीमास्ते पराङ्मुखः ।।"}, {"c": "12.104", "n": "46", "i": 53665, "v": "तूष्णींभावेऽपि हि ज्ञानं न चेद्भवति कारणम् । विश्वासमोष्ठसंदंशं शिरसश्च प्रकम्पनम् ।।"}, {"c": "12.104", "n": "47", "i": 53666, "v": "करोत्यभीक्ष्णं संसृष्टमसंसृष्टश्च भाषते । अदृष्टितो विकुरुते दृष्ट्वा वा नाभिभाषते ।।"}, {"c": "12.104", "n": "48", "i": 53667, "v": "पृथगेत्य समश्नाति नेदमद्य यथाविधि । आसने शयने याने भावा लक्ष्या विशेषतः ।।"}, {"c": "12.104", "n": "49", "i": 53668, "v": "आर्तिरार्ते प्रिये प्रीतिरेतावन्मित्रलक्षणम् । विपरीतं तु बोद्धव्यमरिलक्षणमेव तत् ।।"}, {"c": "12.104", "n": "50", "i": 53669, "v": "एतान्येवं यथोक्तानि बुध्येथास्त्रिदशाधिप । पुरुषाणां प्रदुष्टानां स्वभावो बलवत्तरः ।।"}, {"c": "12.104", "n": "51", "i": 53670, "v": "इति दुष्टस्य विज्ञानमुक्तं ते सुरसत्तम । निशाम्य शास्त्रतत्त्वार्थं यथावदमरेश्वर ।।"}, {"c": "12.104", "t": "भीष्म उवाच ।"}, {"c": "12.104", "n": "52", "i": 53671, "v": "स तद्वचः शत्रुनिबर्हणे रत;स्तथा चकारावितथं बृहस्पतेः । चचार काले विजयाय चारिहा; वशं च शत्रूननयत्पुरंदरः ।।"}, {"c": "12.105", "t": "युधिष्ठिर उवाच ।"}, {"c": "12.105", "n": "1", "i": 53672, "v": "धार्मिकोऽर्थानसंप्राप्य राजामात्यैः प्रबाधितः । च्युतः कोशाच्च दण्डाच्च सुखमिच्छन्कथं चरेत् ।।"}, {"c": "12.105", "t": "भीष्म उवाच ।"}, {"c": "12.105", "n": "2", "i": 53673, "v": "अत्रायं क्षेमदर्शीयमितिहासोऽनुगीयते । तत्तेऽहं संप्रवक्ष्यामि तन्निबोध युधिष्ठिर ।।"}, {"c": "12.105", "n": "3", "i": 53674, "v": "क्षेमदर्शं नृपसुतं यत्र क्षीणबलं पुरा । मुनिः कालकवृक्षीय आजगामेति नः श्रुतम् । तं पप्रच्छोपसंगृह्य कृच्छ्रामापदमास्थितः ।।"}, {"c": "12.105", "n": "4", "i": 53675, "v": "अर्थेषु भागी पुरुष ईहमानः पुनः पुनः । अलब्ध्वा मद्विधो राज्यं ब्रह्मन्किं कर्तुमर्हति ।।"}, {"c": "12.105", "n": "5", "i": 53676, "v": "अन्यत्र मरणात्स्तेयादन्यत्र परसंश्रयात् । क्षुद्रादन्यत्र चाचारात्तन्ममाचक्ष्व सत्तम ।।"}, {"c": "12.105", "n": "6", "i": 53677, "v": "व्याधिना चाभिपन्नस्य मानसेनेतरेण वा । बहुश्रुतः कृतप्रज्ञस्त्वद्विधः शरणं भवेत् ।।"}, {"c": "12.105", "n": "7", "i": 53678, "v": "निर्विद्य हि नरः कामान्नियम्य सुखमेधते । त्यक्त्वा प्रीतिं च शोकं च लब्ध्वाप्रीतिमयं वसु ।।"}, {"c": "12.105", "n": "8", "i": 53679, "v": "सुखमर्थाश्रयं येषामनुशोचामि तानहम् । मम ह्यर्थाः सुबहवो नष्टाः स्वप्न इवागताः ।।"}, {"c": "12.105", "n": "9", "i": 53680, "v": "दुष्करं बत कुर्वन्ति महतोऽर्थांस्त्यजन्ति ये । वयं त्वेनान्परित्यक्तुमसतोऽपि न शक्नुमः ।।"}, {"c": "12.105", "n": "10", "i": 53681, "v": "इमामवस्थां संप्राप्तं दीनमार्तं श्रियश्च्युतम् । यदन्यत्सुखमस्तीह तद्ब्रह्मन्ननुशाधि माम् ।।"}, {"c": "12.105", "n": "11", "i": 53682, "v": "कौसल्येनैवमुक्तस्तु राजपुत्रेण धीमता । मुनिः कालकवृक्षीयः प्रत्युवाच महाद्युतिः ।।"}, {"c": "12.105", "n": "12", "i": 53683, "v": "पुरस्तादेव ते बुद्धिरियं कार्या विजानतः । अनित्यं सर्वमेवेदमहं च मम चास्ति यत् ।।"}, {"c": "12.105", "n": "13", "i": 53684, "v": "यत्किंचिन्मन्यसेऽस्तीति सर्वं नास्तीति विद्धि तत् । एवं न व्यथते प्राज्ञः कृच्छ्रामप्यापदं गतः ।।"}, {"c": "12.105", "n": "14", "i": 53685, "v": "यद्धि भूतं भविष्यच्च ध्रुवं तन्न भविष्यति । एवं विदितवेद्यस्त्वमधर्मेभ्यः प्रमोक्ष्यसे ।।"}, {"c": "12.105", "n": "15", "i": 53686, "v": "यच्च पूर्वे समाहारे यच्च पूर्वतरे परे । सर्वं तन्नास्ति तच्चैव तज्ज्ञात्वा कोऽनुसंज्वरेत् ।।"}, {"c": "12.105", "n": "16", "i": 53687, "v": "भूत्वा च न भवत्येतदभूत्वा च भवत्यपि । शोके न ह्यस्ति सामर्थ्यं शोकं कुर्यात्कथं नरः ।।"}, {"c": "12.105", "n": "17", "i": 53688, "v": "क्व नु तेऽद्य पिता राजन्क्व नु तेऽद्य पितामहः । न त्वं पश्यसि तानद्य न त्वा पश्यन्ति तेऽपि च ।।"}, {"c": "12.105", "n": "18", "i": 53689, "v": "आत्मनोऽध्रुवतां पश्यंस्तांस्त्वं किमनुशोचसि । बुद्ध्या चैवानुबुध्यस्व ध्रुवं हि न भविष्यसि ।।"}, {"c": "12.105", "n": "19", "i": 53690, "v": "अहं च त्वं च नृपते शत्रवः सुहृदश्च ते । अवश्यं न भविष्यामः सर्वं च न भविष्यति ।।"}, {"c": "12.105", "n": "20", "i": 53691, "v": "ये तु विंशतिवर्षा वै त्रिंशद्वर्षाश्च मानवाः । अर्वागेव हि ते सर्वे मरिष्यन्ति शरच्छतात् ।।"}, {"c": "12.105", "n": "21", "i": 53692, "v": "अपि चेन्महतो वित्ताद्विप्रमुच्येत पूरुषः । नैतन्ममेति तन्मत्वा कुर्वीत प्रियमात्मनः ।।"}, {"c": "12.105", "n": "22", "i": 53693, "v": "अनागतं यन्न ममेति विद्या;दतिक्रान्तं यन्न ममेति विद्यात् । दिष्टं बलीय इति मन्यमाना;स्ते पण्डितास्तत्सतां स्थानमाहुः ।।"}, {"c": "12.105", "n": "23", "i": 53694, "v": "अनाढ्याश्चापि जीवन्ति राज्यं चाप्यनुशासते । बुद्धिपौरुषसंपन्नास्त्वया तुल्याधिका जनाः ।।"}, {"c": "12.105", "n": "24", "i": 53695, "v": "न च त्वमिव शोचन्ति तस्मात्त्वमपि मा शुचः । किं नु त्वं तैर्न वै श्रेयांस्तुल्यो वा बुद्धिपौरुषैः ।।"}, {"c": "12.105", "t": "राजपुत्र उवाच ।"}, {"c": "12.105", "n": "25", "i": 53696, "v": "यादृच्छिकं ममासीत्तद्राज्यमित्येव चिन्तये । ह्रियते सर्वमेवेदं कालेन महता द्विज ।।"}, {"c": "12.105", "n": "26", "i": 53697, "v": "तस्यैवं ह्रियमाणस्य स्रोतसेव तपोधन । फलमेतत्प्रपश्यामि यथालब्धेन वर्तये ।।"}, {"c": "12.105", "t": "मुनिरुवाच ।"}, {"c": "12.105", "n": "27", "i": 53698, "v": "अनागतमतीतं च यथा तथ्यविनिश्चयात् । नानुशोचसि कौसल्य सर्वार्थेषु तथा भव ।।"}, {"c": "12.105", "n": "28", "i": 53699, "v": "अवाप्यान्कामयस्वार्थान्नानवाप्यान्कदाचन । प्रत्युत्पन्नाननुभवन्मा शुचस्त्वमनागतान् ।।"}, {"c": "12.105", "n": "29", "i": 53700, "v": "यथा लब्धोपपन्नार्थस्तथा कौसल्य रंस्यसे । कच्चिच्छुद्धस्वभावेन श्रिया हीनो न शोचसि ।।"}, {"c": "12.105", "n": "30", "i": 53701, "v": "पुरस्ताद्भूतपूर्वत्वाद्धीनभाग्यो हि दुर्मतिः । धातारं गर्हते नित्यं लब्धार्थांश्च न मृष्यते ।।"}, {"c": "12.105", "n": "31", "i": 53702, "v": "अनर्हानपि चैवान्यान्मन्यते श्रीमतो जनान् । एतस्मात्कारणादेतद्दुःखं भूयोऽनुवर्तते ।।"}, {"c": "12.105", "n": "32", "i": 53703, "v": "ईर्ष्यातिच्छेदसंपन्ना राजन्पुरुषमानिनः । कच्चित्त्वं न तथा प्राज्ञ मत्सरी कोसलाधिप ।।"}, {"c": "12.105", "n": "33", "i": 53704, "v": "सहस्व श्रियमन्येषां यद्यपि त्वयि नास्ति सा । अन्यत्रापि सतीं लक्ष्मीं कुशला भुञ्जते जनाः । अभिविष्यन्दते श्रीर्हि सत्यपि द्विषतो जनात् ।।"}, {"c": "12.105", "n": "34", "i": 53705, "v": "श्रियं च पुत्रपौत्रं च मनुष्या धर्मचारिणः । त्यागधर्मविदो वीराः स्वयमेव त्यजन्त्युत ।।"}, {"c": "12.105", "n": "35", "i": 53706, "v": "बहु संकसुकं दृष्ट्वा विवित्सासाधनेन च । तथान्ये संत्यजन्त्येनं मत्वा परमदुर्लभम् ।।"}, {"c": "12.105", "n": "36", "i": 53707, "v": "त्वं पुनः प्राज्ञरूपः सन्कृपणं परितप्यसे । अकाम्यान्कामयानोऽर्थान्पराचीनानुपद्रुतान् ।।"}, {"c": "12.105", "n": "37", "i": 53708, "v": "तां बुद्धिमुपजिज्ञासुस्त्वमेवैनान्परित्यज । अनर्थांश्चार्थरूपेण अर्थांश्चानर्थरूपतः ।।"}, {"c": "12.105", "n": "38", "i": 53709, "v": "अर्थायैव हि केषांचिद्धननाशो भवत्युत । अनन्त्यं तं सुखं मत्वा श्रियमन्यः परीक्षते ।।"}, {"c": "12.105", "n": "39", "i": 53710, "v": "रममाणः श्रिया कश्चिन्नान्यच्छ्रेयोऽभिमन्यते । तथा तस्येहमानस्य समारम्भो विनश्यति ।।"}, {"c": "12.105", "n": "40", "i": 53711, "v": "कृच्छ्राल्लब्धमभिप्रेतं यदा कौसल्य नश्यति । तदा निर्विद्यते सोऽर्थात्परिभग्नक्रमो नरः ।।"}, {"c": "12.105", "n": "41", "i": 53712, "v": "धर्ममेकेऽभिपद्यन्ते कल्याणाभिजना नराः । परत्र सुखमिच्छन्तो निर्विद्येयुश्च लौकिकात् ।।"}, {"c": "12.105", "n": "42", "i": 53713, "v": "जीवितं संत्यजन्त्येके धनलोभपरा नराः । न जीवितार्थं मन्यन्ते पुरुषा हि धनादृते ।।"}, {"c": "12.105", "n": "43", "i": 53714, "v": "पश्य तेषां कृपणतां पश्य तेषामबुद्धिताम् । अध्रुवे जीविते मोहादर्थतृष्णामुपाश्रिताः ।।"}, {"c": "12.105", "n": "44", "i": 53715, "v": "संचये च विनाशान्ते मरणान्ते च जीविते । संयोगे विप्रयोगान्ते को नु विप्रणयेन्मनः ।।"}, {"c": "12.105", "n": "45", "i": 53716, "v": "धनं वा पुरुषं राजन्पुरुषो वा पुनर्धनम् । अवश्यं प्रजहात्येतत्तद्विद्वान्कोऽनुसंज्वरेत् ।।"}, {"c": "12.105", "n": "46", "i": 53717, "v": "अन्येषामपि नश्यन्ति सुहृदश्च धनानि च । पश्य बुद्ध्या मनुष्याणां राजन्नापदमात्मनः । नियच्छ यच्छ संयच्छ इन्द्रियाणि मनो गिरम् ।।"}, {"c": "12.105", "n": "47", "i": 53718, "v": "प्रतिषिद्धानवाप्येषु दुर्लभेष्वहितेषु च । प्रतिकृष्टेषु भावेषु व्यतिकृष्टेष्वसंभवे । प्रज्ञानतृप्तो विक्रान्तस्त्वद्विधो नानुशोचति ।।"}, {"c": "12.105", "n": "48", "i": 53719, "v": "अल्पमिच्छन्नचपलो मृदुर्दान्तः सुसंशितः । ब्रह्मचर्योपपन्नश्च त्वद्विधो नैव मुह्यति ।।"}, {"c": "12.105", "n": "49", "i": 53720, "v": "न त्वेव जाल्मीं कापालीं वृत्तिमेषितुमर्हसि । नृशंसवृत्तिं पापिष्ठां दुःखां कापुरुषोचिताम् ।।"}, {"c": "12.105", "n": "50", "i": 53721, "v": "अपि मूलफलाजीवो रमस्वैको महावने । वाग्यतः संगृहीतात्मा सर्वभूतदयान्वितः ।।"}, {"c": "12.105", "n": "51", "i": 53722, "v": "सदृशं पण्डितस्यैतदीषादन्तेन दन्तिना । यदेको रमतेऽरण्ये यच्चाप्यल्पेन तुष्यति ।।"}, {"c": "12.105", "n": "52", "i": 53723, "v": "महाह्रदः संक्षुभित आत्मनैव प्रसीदति । एतदेवंगतस्याहं सुखं पश्यामि केवलम् ।।"}, {"c": "12.105", "n": "53", "i": 53724, "v": "असंभवे श्रियो राजन्हीनस्य सचिवादिभिः । दैवे प्रतिनिविष्टे च किं श्रेयो मन्यते भवान् ।।"}, {"c": "12.106", "t": "मुनिरुवाच ।"}, {"c": "12.106", "n": "1", "i": 53725, "v": "अथ चेत्पौरुषं किंचित्क्षत्रियात्मनि पश्यसि । ब्रवीमि हन्त ते नीतिं राज्यस्य प्रतिपत्तये ।।"}, {"c": "12.106", "n": "2", "i": 53726, "v": "तां चेच्छक्ष्यस्यनुष्ठातुं कर्म चैव करिष्यसि । शृणु सर्वमशेषेण यत्त्वां वक्ष्यामि तत्त्वतः ।।"}, {"c": "12.106", "n": "3", "i": 53727, "v": "आचरिष्यसि चेत्कर्म महतोऽर्थानवाप्स्यसि । राज्यं राज्यस्य मन्त्रं वा महतीं वा पुनः श्रियम् । यद्येतद्रोचते राजन्पुनर्ब्रूहि ब्रवीमि ते ।।"}, {"c": "12.106", "t": "राजपुत्र उवाच ।"}, {"c": "12.106", "n": "4", "i": 53728, "v": "ब्रवीतु भगवान्नीतिमुपपन्नोऽस्म्यहं प्रभो । अमोघमिदमद्यास्तु त्वया सह समागतम् ।।"}, {"c": "12.106", "t": "मुनिरुवाच ।"}, {"c": "12.106", "n": "5", "i": 53729, "v": "हित्वा स्तम्भं च मानं च क्रोधहर्षौ भयं तथा । प्रत्यमित्रं निषेवस्व प्रणिपत्य कृताञ्जलिः ।।"}, {"c": "12.106", "n": "6", "i": 53730, "v": "तमुत्तमेन शौचेन कर्मणा चाभिराधय । दातुमर्हति ते वृत्तिं वैदेहः सत्यसंगरः ।।"}, {"c": "12.106", "n": "7", "i": 53731, "v": "प्रमाणं सर्वभूतेषु प्रग्रहं च गमिष्यसि । ततः सहायान्सोत्साहाँल्लप्स्यसेऽव्यसनाञ्शुचीन् ।।"}, {"c": "12.106", "n": "8", "i": 53732, "v": "वर्तमानः स्वशास्त्रे वै संयतात्मा जितेन्द्रियः । अभ्युद्धरति चात्मानं प्रसादयति च प्रजाः ।।"}, {"c": "12.106", "n": "9", "i": 53733, "v": "तेनैव त्वं धृतिमता श्रीमता चाभिसत्कृतः । प्रमाणं सर्वभूतेषु गत्वा प्रग्रहणं महत् ।।"}, {"c": "12.106", "n": "10", "i": 53734, "v": "ततः सुहृद्बलं लब्ध्वा मन्त्रयित्वा सुमन्त्रितम् । अन्तरैर्भेदयित्वारीन्बिल्वं बिल्वेन शातय । परैर्वा संविदं कृत्वा बलमप्यस्य घातय ।।"}, {"c": "12.106", "n": "11", "i": 53735, "v": "अलभ्या ये शुभा भावाः स्त्रियश्चाच्छादनानि च । शय्यासनानि यानानि महार्हाणि गृहाणि च ।।"}, {"c": "12.106", "n": "12", "i": 53736, "v": "पक्षिणो मृगजातानि रसा गन्धाः फलानि च । तेष्वेव सज्जयेथास्त्वं यथा नश्येत्स्वयं परः ।।"}, {"c": "12.106", "n": "13", "i": 53737, "v": "यद्येव प्रतिषेद्धव्यो यद्युपेक्षणमर्हति । न जातु विवृतः कार्यः शत्रुर्विनयमिच्छता ।।"}, {"c": "12.106", "n": "14", "i": 53738, "v": "वसस्व परमामित्रविषये प्राज्ञसंमते । भजस्व श्वेतकाकीयैर्मित्राधममनर्थकैः ।।"}, {"c": "12.106", "n": "15", "i": 53739, "v": "आरम्भांश्चास्य महतो दुष्करांस्त्वं प्रयोजय । नदीबन्धविरोधांश्च बलवद्भिर्विरुध्यताम् ।।"}, {"c": "12.106", "n": "16", "i": 53740, "v": "उद्यानानि महार्हाणि शयनान्यासनानि च । प्रतिभोगसुखेनैव कोशमस्य विरेचय ।।"}, {"c": "12.106", "n": "17", "i": 53741, "v": "यज्ञदानप्रशंसास्मै ब्राह्मणेष्वनुवर्ण्यताम् । ते त्वत्प्रियं करिष्यन्ति तं चेष्यन्ति वृका इव ।।"}, {"c": "12.106", "n": "18", "i": 53742, "v": "असंशयं पुण्यशीलः प्राप्नोति परमां गतिम् । त्रिविष्टपे पुण्यतमं स्थानं प्राप्नोति पार्थिवः । कोशक्षये त्वमित्राणां वशं कौसल्य गच्छति ।।"}, {"c": "12.106", "n": "19", "i": 53743, "v": "उभयत्र प्रसक्तस्य धर्मे चाधर्म एव च । बलार्थमूलं व्युच्छिद्येत्तेन नन्दन्ति शत्रवः ।।"}, {"c": "12.106", "n": "20", "i": 53744, "v": "निन्द्यास्य मानुषं कर्म दैवमस्योपवर्णय । असंशयं दैवपरः क्षिप्रमेव विनश्यति ।।"}, {"c": "12.106", "n": "21", "i": 53745, "v": "याजयैनं विश्वजिता सर्वस्वेन वियुज्यताम् । ततो गच्छत्वसिद्धार्थः पीड्यमानो महाजनम् ।।"}, {"c": "12.106", "n": "22", "i": 53746, "v": "त्यागधर्मविदं मुण्डं कंचिदस्योपवर्णय । अपि त्यागं बुभूषेत कच्चिद्गच्छेदनामयम् ।।"}, {"c": "12.106", "n": "23", "i": 53747, "v": "सिद्धेनौषधयोगेन सर्वशत्रुविनाशिना । नागानश्वान्मनुष्यांश्च कृतकैरुपघातय ।।"}, {"c": "12.106", "n": "24", "i": 53748, "v": "एते चान्ये च बहवो दम्भयोगाः सुनिश्चिताः । शक्या विषहता कर्तुं नक्लीबेन नृपात्मज ।।"}, {"c": "12.107", "t": "राजपुत्र उवाच ।"}, {"c": "12.107", "n": "1", "i": 53749, "v": "न निकृत्या न दम्भेन ब्रह्मन्निच्छामि जीवितुम् । नाधर्मयुक्तानिच्छेयमर्थान्सुमहतोऽप्यहम् ।।"}, {"c": "12.107", "n": "2", "i": 53750, "v": "पुरस्तादेव भगवन्मयैतदपवर्जितम् । येन मां नाभिशङ्केत यद्वा कृत्स्नं हितं भवेत् ।।"}, {"c": "12.107", "n": "3", "i": 53751, "v": "आनृशंस्येन धर्मेण लोके ह्यस्मिञ्जिजीविषुः । नाहमेतदलं कर्तुं नैतन्मय्युपपद्यते ।।"}, {"c": "12.107", "t": "मुनिरुवाच ।"}, {"c": "12.107", "n": "4", "i": 53752, "v": "उपपन्नस्त्वमेतेन यथा क्षत्रिय भाषसे । प्रकृत्या ह्युपपन्नोऽसि बुद्ध्या चाद्भुतदर्शन ।।"}, {"c": "12.107", "n": "5", "i": 53753, "v": "उभयोरेव वामर्थे यतिष्ये तव तस्य च । संश्लेषं वा करिष्यामि शाश्वतं ह्यनपायिनम् ।।"}, {"c": "12.107", "n": "6", "i": 53754, "v": "त्वादृशं हि कुले जातमनृशंसं बहुश्रुतम् । अमात्यं को न कुर्वीत राज्यप्रणयकोविदम् ।।"}, {"c": "12.107", "n": "7", "i": 53755, "v": "यस्त्वं प्रव्रजितो राज्याद्व्यसनं चोत्तमं गतः । आनृशंस्येन वृत्तेन क्षत्रियेच्छसि जीवितुम् ।।"}, {"c": "12.107", "n": "8", "i": 53756, "v": "आगन्ता मद्गृहं तात वैदेहः सत्यसंगरः । यथाहं तं नियोक्ष्यामि तत्करिष्यत्यसंशयम् ।।"}, {"c": "12.107", "t": "भीष्म उवाच ।"}, {"c": "12.107", "n": "9", "i": 53757, "v": "तत आहूय वैदेहं मुनिर्वचनमब्रवीत् । अयं राजकुले जातो विदिताभ्यन्तरो मम ।।"}, {"c": "12.107", "n": "10", "i": 53758, "v": "आदर्श इव शुद्धात्मा शारदश्चन्द्रमा इव । नास्मिन्पश्यामि वृजिनं सर्वतो मे परीक्षितः ।।"}, {"c": "12.107", "n": "11", "i": 53759, "v": "तेन ते संधिरेवास्तु विश्वसास्मिन्यथा मयि । न राज्यमनमात्येन शक्यं शास्तुममित्रहन् ।।"}, {"c": "12.107", "n": "12", "i": 53760, "v": "अमात्यः शूर एव स्याद्बुद्धिसंपन्न एव च । ताभ्यां चैव भयं राज्ञः पश्य राज्यस्य योजनम् । धर्मात्मनां क्वचिल्लोके नान्यास्ति गतिरीदृशी ।।"}, {"c": "12.107", "n": "13", "i": 53761, "v": "कृतात्मा राजपुत्रोऽयं सतां मार्गमनुष्ठितः । सुसंगृहीतस्त्वेवैष त्वया धर्मपुरोगमः । संसेव्यमानः शत्रूंस्ते गृह्णीयान्महतो गणान् ।।"}, {"c": "12.107", "n": "14", "i": 53762, "v": "यद्ययं प्रतियुध्येत्त्वां स्वकर्म क्षत्रियस्य तत् । जिगीषमाणस्त्वां युद्धे पितृपैतामहे पदे ।।"}, {"c": "12.107", "n": "15", "i": 53763, "v": "त्वं चापि प्रतियुध्येथा विजिगीषुव्रते स्थितः । अयुद्ध्वैव नियोगान्मे वशे वैदेह ते स्थितः ।।"}, {"c": "12.107", "n": "16", "i": 53764, "v": "स त्वं धर्ममवेक्षस्व त्यक्त्वाधर्ममसांप्रतम् । न हि कामान्न च द्रोहात्स्वधर्मं हातुमर्हसि ।।"}, {"c": "12.107", "n": "17", "i": 53765, "v": "नैव नित्यं जयस्तात नैव नित्यं पराजयः । तस्माद्भोजयितव्यश्च भोक्तव्यश्च परो जनः ।।"}, {"c": "12.107", "n": "18", "i": 53766, "v": "आत्मन्येव हि संदृश्यावुभौ जयपराजयौ । निःशेषकारिणां तात निःशेषकरणाद्भयम् ।।"}, {"c": "12.107", "n": "19", "i": 53767, "v": "इत्युक्तः प्रत्युवाचेदं वचनं ब्राह्मणर्षभम् । अभिपूज्याभिसत्कृत्य पूजार्हमनुमान्य च ।।"}, {"c": "12.107", "n": "20", "i": 53768, "v": "यथा ब्रूयान्महाप्राज्ञो यथा ब्रूयाद्बहुश्रुतः । श्रेयस्कामो यथा ब्रूयादुभयोर्यत्क्षमं भवेत् ।।"}, {"c": "12.107", "n": "21", "i": 53769, "v": "तथा वचनमुक्तोऽस्मि करिष्यामि च तत्तथा । एतद्धि परमं श्रेयो न मेऽत्रास्ति विचारणा ।।"}, {"c": "12.107", "n": "22", "i": 53770, "v": "ततः कौसल्यमाहूय वैदेहो वाक्यमब्रवीत् । धर्मतो नीतितश्चैव बलेन च जितो मया ।।"}, {"c": "12.107", "n": "23", "i": 53771, "v": "सोऽहं त्वया त्वात्मगुणैर्जितः पार्थिवसत्तम । आत्मानमनवज्ञाय जितवद्वर्ततां भवान् ।।"}, {"c": "12.107", "n": "24", "i": 53772, "v": "नावमन्ये च ते बुद्धिं नावमन्ये च पौरुषम् । नावमन्ये जयामीति जितवद्वर्ततां भवान् ।।"}, {"c": "12.107", "n": "25", "i": 53773, "v": "यथावत्पूजितो राजन्गृहं गन्तासि मे गृहात् । ततः संपूज्य तौ विप्रं विश्वस्तौ जग्मतुर्गृहान् ।।"}, {"c": "12.107", "n": "26", "i": 53774, "v": "वैदेहस्त्वथ कौसल्यं प्रवेश्य गृहमञ्जसा । पाद्यार्घ्यमधुपर्कैस्तं पूजार्हं प्रत्यपूजयत् ।।"}, {"c": "12.107", "n": "27", "i": 53775, "v": "ददौ दुहितरं चास्मै रत्नानि विविधानि च । एष राज्ञां परो धर्मः सह्यौ जयपराजयौ ।।"}, {"c": "12.108", "t": "युधिष्ठिर उवाच ।"}, {"c": "12.108", "n": "1", "i": 53776, "v": "ब्राह्मणक्षत्रियविशां शूद्राणां च परंतप । धर्मो वृत्तं च वृत्तिश्च वृत्त्युपायफलानि च ।।"}, {"c": "12.108", "n": "2", "i": 53777, "v": "राज्ञां वृत्तं च कोशश्च कोशसंजननं महत् । अमात्यगुणवृद्धिश्च प्रकृतीनां च वर्धनम् ।।"}, {"c": "12.108", "n": "3", "i": 53778, "v": "षाड्गुण्यगुणकल्पश्च सेनानीतिस्तथैव च । दुष्टस्य च परिज्ञानमदुष्टस्य च लक्षणम् ।।"}, {"c": "12.108", "n": "4", "i": 53779, "v": "समहीनाधिकानां च यथावल्लक्षणोच्चयः । मध्यमस्य च तुष्ट्यर्थं यथा स्थेयं विवर्धता ।।"}, {"c": "12.108", "n": "5", "i": 53780, "v": "क्षीणसंग्रहवृत्तिश्च यथावत्संप्रकीर्तिता । लघुनादेशरूपेण ग्रन्थयोगेन भारत ।।"}, {"c": "12.108", "n": "6", "i": 53781, "v": "विजिगीषोस्तथावृत्तमुक्तं चैव तथैव ते । गणानां वृत्तिमिच्छामि श्रोतुं मतिमतां वर ।।"}, {"c": "12.108", "n": "7", "i": 53782, "v": "यथा गणाः प्रवर्धन्ते न भिद्यन्ते च भारत । अरीन्हि विजिगीषन्ते सुहृदः प्राप्नुवन्ति च ।।"}, {"c": "12.108", "n": "8", "i": 53783, "v": "भेदमूलो विनाशो हि गणानामुपलभ्यते । मन्त्रसंवरणं दुःखं बहूनामिति मे मतिः ।।"}, {"c": "12.108", "n": "9", "i": 53784, "v": "एतदिच्छाम्यहं श्रोतुं निखिलेन परंतप । यथा च ते न भिद्येरंस्तच्च मे ब्रूहि पार्थिव ।।"}, {"c": "12.108", "t": "भीष्म उवाच ।"}, {"c": "12.108", "n": "10", "i": 53785, "v": "गणानां च कुलानां च राज्ञां च भरतर्षभ । वैरसंदीपनावेतौ लोभामर्षौ जनाधिप ।।"}, {"c": "12.108", "n": "11", "i": 53786, "v": "लोभमेको हि वृणुते ततोऽमर्षमनन्तरम् । तौ क्षयव्ययसंयुक्तावन्योन्यजनिताश्रयौ ।।"}, {"c": "12.108", "n": "12", "i": 53787, "v": "चारमन्त्रबलादानैः सामदानविभेदनैः । क्षयव्ययभयोपायैः कर्शयन्तीतरेतरम् ।।"}, {"c": "12.108", "n": "13", "i": 53788, "v": "तत्र दानेन भिद्यन्ते गणाः संघातवृत्तयः । भिन्ना विमनसः सर्वे गच्छन्त्यरिवशं भयात् ।।"}, {"c": "12.108", "n": "14", "i": 53789, "v": "भेदाद्गणा विनश्यन्ति भिन्नाः सूपजपाः परैः । तस्मात्संघातयोगेषु प्रयतेरन्गणाः सदा ।।"}, {"c": "12.108", "n": "15", "i": 53790, "v": "अर्था ह्येवाधिगम्यन्ते संघातबलपौरुषात् । बाह्याश्च मैत्रीं कुर्वन्ति तेषु संघातवृत्तिषु ।।"}, {"c": "12.108", "n": "16", "i": 53791, "v": "ज्ञानवृद्धान्प्रशंसन्तः शुश्रूषन्तः परस्परम् । विनिवृत्ताभिसंधानाः सुखमेधन्ति सर्वशः ।।"}, {"c": "12.108", "n": "17", "i": 53792, "v": "धर्मिष्ठान्व्यवहारांश्च स्थापयन्तश्च शास्त्रतः । यथावत्संप्रवर्तन्तो विवर्धन्ते गणोत्तमाः ।।"}, {"c": "12.108", "n": "18", "i": 53793, "v": "पुत्रान्भ्रातॄन्निगृह्णन्तो विनये च सदा रताः । विनीतांश्च प्रगृह्णन्तो विवर्धन्ते गणोत्तमाः ।।"}, {"c": "12.108", "n": "19", "i": 53794, "v": "चारमन्त्रविधानेषु कोशसंनिचयेषु च । नित्ययुक्ता महाबाहो वर्धन्ते सर्वतो गणाः ।।"}, {"c": "12.108", "n": "20", "i": 53795, "v": "प्राज्ञाञ्शूरान्महेष्वासान्कर्मसु स्थिरपौरुषान् । मानयन्तः सदा युक्ता विवर्धन्ते गणा नृप ।।"}, {"c": "12.108", "n": "21", "i": 53796, "v": "द्रव्यवन्तश्च शूराश्च शस्त्रज्ञाः शास्त्रपारगाः । कृच्छ्रास्वापत्सु संमूढान्गणानुत्तारयन्ति ते ।।"}, {"c": "12.108", "n": "22", "i": 53797, "v": "क्रोधो भेदो भयो दण्डः कर्शनं निग्रहो वधः । नयन्त्यरिवशं सद्यो गणान्भरतसत्तम ।।"}, {"c": "12.108", "n": "23", "i": 53798, "v": "तस्मान्मानयितव्यास्ते गणमुख्याः प्रधानतः । लोकयात्रा समायत्ता भूयसी तेषु पार्थिव ।।"}, {"c": "12.108", "n": "24", "i": 53799, "v": "मन्त्रगुप्तिः प्रधानेषु चारश्चामित्रकर्शन । न गणाः कृत्स्नशो मन्त्रं श्रोतुमर्हन्ति भारत ।।"}, {"c": "12.108", "n": "25", "i": 53800, "v": "गणमुख्यैस्तु संभूय कार्यं गणहितं मिथः । पृथग्गणस्य भिन्नस्य विमतस्य ततोऽन्यथा । अर्थाः प्रत्यवसीदन्ति तथानर्था भवन्ति च ।।"}, {"c": "12.108", "n": "26", "i": 53801, "v": "तेषामन्योन्यभिन्नानां स्वशक्तिमनुतिष्ठताम् । निग्रहः पण्डितैः कार्यः क्षिप्रमेव प्रधानतः ।।"}, {"c": "12.108", "n": "27", "i": 53802, "v": "कुलेषु कलहा जाताः कुलवृद्धैरुपेक्षिताः । गोत्रस्य राजन्कुर्वन्ति गणसंभेदकारिकाम् ।।"}, {"c": "12.108", "n": "28", "i": 53803, "v": "आभ्यन्तरं भयं रक्ष्यं सुरक्ष्यं बाह्यतो भयम् । अभ्यन्तराद्भयं जातं सद्यो मूलं निकृन्तति ।।"}, {"c": "12.108", "n": "29", "i": 53804, "v": "अकस्मात्क्रोधलोभाद्वा मोहाद्वापि स्वभावजात् । अन्योन्यं नाभिभाषन्ते तत्पराभवलक्षणम् ।।"}, {"c": "12.108", "n": "30", "i": 53805, "v": "जात्या च सदृशाः सर्वे कुलेन सदृशास्तथा । न तु शौर्येण बुद्ध्या वा रूपद्रव्येण वा पुनः ।।"}, {"c": "12.108", "n": "31", "i": 53806, "v": "भेदाच्चैव प्रमादाच्च नाम्यन्ते रिपुभिर्गणाः । तस्मात्संघातमेवाहुर्गणानां शरणं महत् ।।"}, {"c": "12.109", "t": "युधिष्ठिर उवाच ।"}, {"c": "12.109", "n": "1", "i": 53807, "v": "महानयं धर्मपथो बहुशाखश्च भारत । किं स्विदेवेह धर्माणामनुष्ठेयतमं मतम् ।।"}, {"c": "12.109", "n": "2", "i": 53808, "v": "किं कार्यं सर्वधर्माणां गरीयो भवतो मतम् । यथायं पुरुषो धर्ममिह च प्रेत्य चाप्नुयात् ।।"}, {"c": "12.109", "t": "भीष्म उवाच ।"}, {"c": "12.109", "n": "3", "i": 53809, "v": "मातापित्रोर्गुरूणां च पूजा बहुमता मम । अत्र युक्तो नरो लोकान्यशश्च महदश्नुते ।।"}, {"c": "12.109", "n": "4", "i": 53810, "v": "यदेते ह्यभिजानीयुः कर्म तात सुपूजिताः । धर्म्यं धर्मविरुद्धं वा तत्कर्तव्यं युधिष्ठिर ।।"}, {"c": "12.109", "n": "5", "i": 53811, "v": "न तैरनभ्यनुज्ञातो धर्ममन्यं प्रकल्पयेत् । यमेतेऽभ्यनुजानीयुः स धर्म इति निश्चयः ।।"}, {"c": "12.109", "n": "6", "i": 53812, "v": "एत एव त्रयो लोका एत एवाश्रमास्त्रयः । एत एव त्रयो वेदा एत एव त्रयोऽग्नयः ।।"}, {"c": "12.109", "n": "7", "i": 53813, "v": "पिता ह्यग्निर्गार्हपत्यो माताग्निर्दक्षिणः स्मृतः । गुरुराहवनीयस्तु साग्नित्रेता गरीयसी ।।"}, {"c": "12.109", "n": "8", "i": 53814, "v": "त्रिष्वप्रमाद्यन्नेतेषु त्रीँल्लोकानवजेष्यसि । पितृवृत्त्या त्विमं लोकं मातृवृत्त्या तथापरम् । ब्रह्मलोकं गुरोर्वृत्त्या नित्यमेव चरिष्यसि ।।"}, {"c": "12.109", "n": "9", "i": 53815, "v": "सम्यगेतेषु वर्तस्व त्रिषु लोकेषु भारत । यशः प्राप्स्यसि भद्रं ते धर्मं च सुमहाफलम् ।।"}, {"c": "12.109", "n": "10", "i": 53816, "v": "नैतानतिशयेज्जातु नात्यश्नीयान्न दूषयेत् । नित्यं परिचरेच्चैव तद्वै सुकृतमुत्तमम् । कीर्तिं पुण्यं यशो लोकान्प्राप्स्यसे च जनाधिप ।।"}, {"c": "12.109", "n": "11", "i": 53817, "v": "सर्वे तस्यादृता लोका यस्यैते त्रय आदृताः । अनादृतास्तु यस्यैते सर्वास्तस्याफलाः क्रियाः ।।"}, {"c": "12.109", "n": "12", "i": 53818, "v": "नैवायं न परो लोकस्तस्य चैव परंतप । अमानिता नित्यमेव यस्यैते गुरवस्त्रयः ।।"}, {"c": "12.109", "n": "13", "i": 53819, "v": "न चास्मिन्न परे लोके यशस्तस्य प्रकाशते । न चान्यदपि कल्याणं पारत्रं समुदाहृतम् ।।"}, {"c": "12.109", "n": "14", "i": 53820, "v": "तेभ्य एव तु तत्सर्वं कृत्यया विसृजाम्यहम् । तदासीन्मे शतगुणं सहस्रगुणमेव च । तस्मान्मे संप्रकाशन्ते त्रयो लोका युधिष्ठिर ।।"}, {"c": "12.109", "n": "15", "i": 53821, "v": "दशैव तु सदाचार्यः श्रोत्रियानतिरिच्यते । दशाचार्यानुपाध्याय उपाध्यायान्पिता दश ।।"}, {"c": "12.109", "n": "16", "i": 53822, "v": "पितॄन्दश तु मातैका सर्वां वा पृथिवीमपि । गुरुत्वेनाभिभवति नास्ति मातृसमो गुरुः । गुरुर्गरीयान्पितृतो मातृतश्चेति मे मतिः ।।"}, {"c": "12.109", "n": "17", "i": 53823, "v": "उभौ हि मातापितरौ जन्मनि व्युपयुज्यतः । शरीरमेतौ सृजतः पिता माता च भारत । आचार्यशिष्टा या जातिः सा दिव्या साजरामरा ।।"}, {"c": "12.109", "n": "18", "i": 53824, "v": "अवध्या हि सदा माता पिता चाप्यपकारिणौ । न संदुष्यति तत्कृत्वा न च ते दूषयन्ति तम् । धर्माय यतमानानां विदुर्देवाः सहर्षिभिः ।।"}, {"c": "12.109", "n": "19", "i": 53825, "v": "य आवृणोत्यवितथेन कर्णा;वृतं ब्रुवन्नमृतं संप्रयच्छन् । तं वै मन्ये पितरं मातरं च; तस्मै न द्रुह्येत्कृतमस्य जानन् ।।"}, {"c": "12.109", "n": "20", "i": 53826, "v": "विद्यां श्रुत्वा ये गुरुं नाद्रियन्ते; प्रत्यासन्नं मनसा कर्मणा वा । यथैव ते गुरुभिर्भावनीया;स्तथा तेषां गुरवोऽप्यर्चनीयाः ।।"}, {"c": "12.109", "n": "21", "i": 53827, "v": "तस्मात्पूजयितव्याश्च संविभज्याश्च यत्नतः । गुरवोऽर्चयितव्याश्च पुराणं धर्ममिच्छता ।।"}, {"c": "12.109", "n": "22", "i": 53828, "v": "येन प्रीताश्च पितरस्तेन प्रीतः पितामहः । प्रीणाति मातरं येन पृथिवी तेन पूजिता ।।"}, {"c": "12.109", "n": "23", "i": 53829, "v": "येन प्रीणात्युपाध्यायं तेन स्याद्ब्रह्म पूजितम् । मातृतः पितृतश्चैव तस्मात्पूज्यतमो गुरुः । ऋषयश्च हि देवाश्च प्रीयन्ते पितृभिः सह ।।"}, {"c": "12.109", "n": "24", "i": 53830, "v": "न केनचन वृत्तेन ह्यवज्ञेयो गुरुर्भवेत् । न च माता न च पिता तादृशो यादृशो गुरुः ।।"}, {"c": "12.109", "n": "25", "i": 53831, "v": "न तेऽवमानमर्हन्ति न च ते दूषयन्ति तम् । गुरूणामेव सत्कारं विदुर्देवाः सहर्षिभिः ।।"}, {"c": "12.109", "n": "26", "i": 53832, "v": "उपाध्यायं पितरं मातरं च; येऽभिद्रुह्यन्ति मनसा कर्मणा वा । तेषां पापं भ्रूणहत्याविशिष्टं; तस्मान्नान्यः पापकृदस्ति लोके ।।"}, {"c": "12.109", "n": "27", "i": 53833, "v": "मित्रद्रुहः कृतघ्नस्य स्त्रीघ्नस्य पिशुनस्य च । चतुर्णां वयमेतेषां निष्कृतिं नानुशुश्रुमः ।।"}, {"c": "12.109", "n": "28", "i": 53834, "v": "एतत्सर्वमतिदेशेन सृष्टं; यत्कर्तव्यं पुरुषेणेह लोके । एतच्छ्रेयो नान्यदस्माद्विशिष्टं; सर्वान्धर्माननुसृत्यैतदुक्तम् ।।"}, {"c": "12.110", "t": "युधिष्ठिर उवाच ।"}, {"c": "12.110", "n": "1", "i": 53835, "v": "कथं धर्मे स्थातुमिच्छन्नरो वर्तेत भारत । विद्वञ्जिज्ञासमानाय प्रब्रूहि भरतर्षभ ।।"}, {"c": "12.110", "n": "2", "i": 53836, "v": "सत्यं चैवानृतं चोभे लोकानावृत्य तिष्ठतः । तयोः किमाचरेद्राजन्पुरुषो धर्मनिश्चितः ।।"}, {"c": "12.110", "n": "3", "i": 53837, "v": "किं स्वित्सत्यं किमनृतं किं स्विद्धर्म्यं सनातनम् । कस्मिन्काले वदेत्सत्यं कस्मिन्कालेऽनृतं वदेत् ।।"}, {"c": "12.110", "t": "भीष्म उवाच ।"}, {"c": "12.110", "n": "4", "i": 53838, "v": "सत्यस्य वचनं साधु न सत्याद्विद्यते परम् । यद्भूलोके सुदुर्ज्ञातं तत्ते वक्ष्यामि भारत ।।"}, {"c": "12.110", "n": "5", "i": 53839, "v": "भवेत्सत्यं न वक्तव्यं वक्तव्यमनृतं भवेत् । यत्रानृतं भवेत्सत्यं सत्यं वाप्यनृतं भवेत् ।।"}, {"c": "12.110", "n": "6", "i": 53840, "v": "तादृशे मुह्यते बालो यत्र सत्यमनिष्ठितम् । सत्यानृते विनिश्चित्य ततो भवति धर्मवित् ।।"}, {"c": "12.110", "n": "7", "i": 53841, "v": "अप्यनार्योऽकृतप्रज्ञः पुरुषोऽपि सुदारुणः । सुमहत्प्राप्नुयात्पुण्यं बलाकोऽन्धवधादिव ।।"}, {"c": "12.110", "n": "8", "i": 53842, "v": "किमाश्चर्यं च यन्मूढो धर्मकामोऽप्यधर्मवित् । सुमहत्प्राप्नुयात्पापं गङ्गायामिव कौशिकः ।।"}, {"c": "12.110", "n": "9", "i": 53843, "v": "तादृशोऽयमनुप्रश्नो यत्र धर्मः सुदुर्वचः । दुष्करः प्रतिसंख्यातुं तर्केणात्र व्यवस्यति ।।"}, {"c": "12.110", "n": "10", "i": 53844, "v": "प्रभावार्थाय भूतानां धर्मप्रवचनं कृतम् । यत्स्यादहिंसासंयुक्तं स धर्म इति निश्चयः ।।"}, {"c": "12.110", "n": "11", "i": 53845, "v": "धारणाद्धर्म इत्याहुर्धर्मेण विधृताः प्रजाः । यत्स्याद्धारणसंयुक्तं स धर्म इति निश्चयः ।।"}, {"c": "12.110", "n": "12", "i": 53846, "v": "श्रुतिधर्म इति ह्येके नेत्याहुरपरे जनाः । न तु तत्प्रत्यसूयामो न हि सर्वं विधीयते ।।"}, {"c": "12.110", "n": "13", "i": 53847, "v": "येऽन्यायेन जिहीर्षन्तो धनमिच्छन्ति कर्हिचित् । तेभ्यस्तन्न तदाख्येयं स धर्म इति निश्चयः ।।"}, {"c": "12.110", "n": "14", "i": 53848, "v": "अकूजनेन चेन्मोक्षो नात्र कूजेत्कथंचन । अवश्यं कूजितव्यं वा शङ्केरन्वाप्यकूजनात् ।।"}, {"c": "12.110", "n": "15", "i": 53849, "v": "श्रेयस्तत्रानृतं वक्तुं सत्यादिति विचारितम् । यः पापैः सह संबन्धान्मुच्यते शपथादिति ।।"}, {"c": "12.110", "n": "16", "i": 53850, "v": "न च तेभ्यो धनं देयं शक्ये सति कथंचन । पापेभ्यो हि धनं दत्तं दातारमपि पीडयेत् ।।"}, {"c": "12.110", "n": "17", "i": 53851, "v": "स्वशरीरोपरोधेन वरमादातुमिच्छतः । सत्यसंप्रतिपत्त्यर्थं ये ब्रूयुः साक्षिणः क्वचित् । अनुक्त्वा तत्र तद्वाच्यं सर्वे तेऽनृतवादिनः ।।"}, {"c": "12.110", "n": "18", "i": 53852, "v": "प्राणात्यये विवाहे च वक्तव्यमनृतं भवेत् । अर्थस्य रक्षणार्थाय परेषां धर्मकारणात् । परेषां धर्ममाकाङ्क्षन्नीचः स्याद्धर्मभिक्षुकः ।।"}, {"c": "12.110", "n": "19", "i": 53853, "v": "प्रतिश्रुत्य तु दातव्यं श्वःकार्यस्तु बलात्कृतः । यः कश्चिद्धर्मसमयात्प्रच्युतोऽधर्ममास्थितः ।।"}, {"c": "12.110", "n": "20", "i": 53854, "v": "शठः स्वधर्ममुत्सृज्य तमिच्छेदुपजीवितुम् । सर्वोपायैर्निहन्तव्यः पापो निकृतिजीवनः ।।"}, {"c": "12.110", "n": "21", "i": 53855, "v": "धनमित्येव पापानां सर्वेषामिह निश्चयः । येऽविषह्या ह्यसंभोज्या निकृत्या पतनं गताः ।।"}, {"c": "12.110", "n": "22", "i": 53856, "v": "च्युता देवमनुष्येभ्यो यथा प्रेतास्तथैव ते । धनादानाद्दुःखतरं जीविताद्विप्रयोजनम् ।।"}, {"c": "12.110", "n": "23", "i": 53857, "v": "अयं वो रोचतां धर्म इति वाच्यः प्रयत्नतः । न कश्चिदस्ति पापानां धर्म इत्येष निश्चयः ।।"}, {"c": "12.110", "n": "24", "i": 53858, "v": "तथागतं च यो हन्यान्नासौ पापेन लिप्यते । स्वकर्मणा हतं हन्ति हत एव स हन्यते । तेषु यः समयं कश्चित्कुर्वीत हतबुद्धिषु ।।"}, {"c": "12.110", "n": "25", "i": 53859, "v": "यथा काकश्च गृध्रश्च तथैवोपधिजीविनः । ऊर्ध्वं देहविमोक्षान्ते भवन्त्येतासु योनिषु ।।"}, {"c": "12.110", "n": "26", "i": 53860, "v": "यस्मिन्यथा वर्तते यो मनुष्य;स्तस्मिंस्तथा वर्तितव्यं स धर्मः । मायाचारो मायया वर्तितव्यः; साध्वाचारः साधुना प्रत्युदेयः ।।"}, {"c": "12.111", "t": "युधिष्ठिर उवाच ।"}, {"c": "12.111", "n": "1", "i": 53861, "v": "क्लिश्यमानेषु भूतेषु तैस्तैर्भावैस्ततस्ततः । दुर्गाण्यतितरेद्येन तन्मे ब्रूहि पितामह ।।"}, {"c": "12.111", "t": "भीष्म उवाच ।"}, {"c": "12.111", "n": "2", "i": 53862, "v": "आश्रमेषु यथोक्तेषु यथोक्तं ये द्विजातयः । वर्तन्ते संयतात्मानो दुर्गाण्यतितरन्ति ते ।।"}, {"c": "12.111", "n": "3", "i": 53863, "v": "ये दम्भान्न जपन्ति स्म येषां वृत्तिश्च संवृता । विषयांश्च निगृह्णन्ति दुर्गाण्यतितरन्ति ते ।।"}, {"c": "12.111", "n": "4", "i": 53864, "v": "वासयन्त्यतिथीन्नित्यं नित्यं ये चानसूयकाः । नित्यं स्वाध्यायशीलाश्च दुर्गाण्यतितरन्ति ते ।।"}, {"c": "12.111", "n": "5", "i": 53865, "v": "मातापित्रोश्च ये वृत्तिं वर्तन्ते धर्मकोविदाः । वर्जयन्ति दिवास्वप्नं दुर्गाण्यतितरन्ति ते ।।"}, {"c": "12.111", "n": "6", "i": 53866, "v": "स्वेषु दारेषु वर्तन्ते न्यायवृत्तेष्वृतावृतौ । अग्निहोत्रपराः सन्तो दुर्गाण्यतितरन्ति ते ।।"}, {"c": "12.111", "n": "7", "i": 53867, "v": "ये न लोभान्नयन्त्यर्थान्राजानो रजसावृताः । विषयान्परिरक्षन्तो दुर्गाण्यतितरन्ति ते ।।"}, {"c": "12.111", "n": "8", "i": 53868, "v": "आहवेषु च ये शूरास्त्यक्त्वा मरणजं भयम् । धर्मेण जयमिच्छन्तो दुर्गाण्यतितरन्ति ते ।।"}, {"c": "12.111", "n": "9", "i": 53869, "v": "ये पापानि न कुर्वन्ति कर्मणा मनसा गिरा । निक्षिप्तदण्डा भूतेषु दुर्गाण्यतितरन्ति ते ।।"}, {"c": "12.111", "n": "10", "i": 53870, "v": "ये वदन्तीह सत्यानि प्राणत्यागेऽप्युपस्थिते । प्रमाणभूता भूतानां दुर्गाण्यतितरन्ति ते ।।"}, {"c": "12.111", "n": "11", "i": 53871, "v": "अनध्यायेषु ये विप्राः स्वाध्यायं नैव कुर्वते । तपोनित्याः सुतपसो दुर्गाण्यतितरन्ति ते ।।"}, {"c": "12.111", "n": "12", "i": 53872, "v": "कर्माण्यकुहकार्थानि येषां वाचश्च सूनृताः । येषामर्थाश्च साध्वर्था दुर्गाण्यतितरन्ति ते ।।"}, {"c": "12.111", "n": "13", "i": 53873, "v": "ये तपश्च तपस्यन्ति कौमारब्रह्मचारिणः । विद्यावेदव्रतस्नाता दुर्गाण्यतितरन्ति ते ।।"}, {"c": "12.111", "n": "14", "i": 53874, "v": "ये च संशान्तरजसः संशान्ततमसश्च ये । सत्ये स्थिता महात्मानो दुर्गाण्यतितरन्ति ते ।।"}, {"c": "12.111", "n": "15", "i": 53875, "v": "येषां न कश्चित्त्रसति त्रसन्ति न च कस्यचित् । येषामात्मसमो लोको दुर्गाण्यतितरन्ति ते ।।"}, {"c": "12.111", "n": "16", "i": 53876, "v": "परश्रिया न तप्यन्ते ये सन्तः पुरुषर्षभाः । ग्राम्यादन्नान्निवृत्ताश्च दुर्गाण्यतितरन्ति ते ।।"}, {"c": "12.111", "n": "17", "i": 53877, "v": "सर्वान्देवान्नमस्यन्ति सर्वान्धर्मांश्च शृण्वते । ये श्रद्दधाना दान्ताश्च दुर्गाण्यतितरन्ति ते ।।"}, {"c": "12.111", "n": "18", "i": 53878, "v": "ये न मानितमिच्छन्ति मानयन्ति च ये परम् । मान्यमाना न मन्यन्ते दुर्गाण्यतितरन्ति ते ।।"}, {"c": "12.111", "n": "19", "i": 53879, "v": "ये श्राद्धानि च कुर्वन्ति तिथ्यां तिथ्यां प्रजार्थिनः । सुविशुद्धेन मनसा दुर्गाण्यतितरन्ति ते ।।"}, {"c": "12.111", "n": "20", "i": 53880, "v": "ये क्रोधं नैव कुर्वन्ति क्रुद्धान्संशमयन्ति च । न च कुप्यन्ति भृत्येभ्यो दुर्गाण्यतितरन्ति ते ।।"}, {"c": "12.111", "n": "21", "i": 53881, "v": "मधु मांसं च ये नित्यं वर्जयन्तीह मानवाः । जन्मप्रभृति मद्यं च दुर्गाण्यतितरन्ति ते ।।"}, {"c": "12.111", "n": "22", "i": 53882, "v": "यात्रार्थं भोजनं येषां संतानार्थं च मैथुनम् । वाक्सत्यवचनार्थाय दुर्गाण्यतितरन्ति ते ।।"}, {"c": "12.111", "n": "23", "i": 53883, "v": "ईश्वरं सर्वभूतानां जगतः प्रभवाप्ययम् । भक्ता नारायणं ये च दुर्गाण्यतितरन्ति ते ।।"}, {"c": "12.111", "n": "24", "i": 53884, "v": "य एष रक्तपद्माक्षः पीतवासा महाभुजः । सुहृद्भ्राता च मित्रं च संबन्धी च तवाच्युतः ।।"}, {"c": "12.111", "n": "25", "i": 53885, "v": "य इमान्सकलाँल्लोकांश्चर्मवत्परिवेष्टयेत् । इच्छन्प्रभुरचिन्त्यात्मा गोविन्दः पुरुषोत्तमः ।।"}, {"c": "12.111", "n": "26", "i": 53886, "v": "स्थितः प्रियहिते जिष्णोः स एष पुरुषर्षभ । राजंस्तव च दुर्धर्षो वैकुण्ठः पुरुषोत्तमः ।।"}, {"c": "12.111", "n": "27", "i": 53887, "v": "य एनं संश्रयन्तीह भक्त्या नारायणं हरिम् । ते तरन्तीह दुर्गाणि न मेऽत्रास्ति विचारणा ।।"}, {"c": "12.111", "n": "28", "i": 53888, "v": "दुर्गातितरणं ये च पठन्ति श्रावयन्ति च । पाठयन्ति च विप्रेभ्यो दुर्गाण्यतितरन्ति ते ।।"}, {"c": "12.111", "n": "29", "i": 53889, "v": "इति कृत्यसमुद्देशः कीर्तितस्ते मयानघ । संतरेद्येन दुर्गाणि परत्रेह च मानवः ।।"}, {"c": "12.112", "t": "युधिष्ठिर उवाच ।"}, {"c": "12.112", "n": "1", "i": 53890, "v": "असौम्याः सौम्यरूपेण सौम्याश्चासौम्यदर्शिनः । ईदृशान्पुरुषांस्तात कथं विद्यामहे वयम् ।।"}, {"c": "12.112", "t": "भीष्म उवाच ।"}, {"c": "12.112", "n": "2", "i": 53891, "v": "अत्राप्युदाहरन्तीममितिहासं पुरातनम् । व्याघ्रगोमायुसंवादं तं निबोध युधिष्ठिर ।।"}, {"c": "12.112", "n": "3", "i": 53892, "v": "पुरिकायां पुरि पुरा श्रीमत्यां पौरिको नृपः । परहिंसारुचिः क्रूरो बभूव पुरुषाधमः ।।"}, {"c": "12.112", "n": "4", "i": 53893, "v": "स त्वायुषि परिक्षीणे जगामानीप्सितां गतिम् । गोमायुत्वं च संप्राप्तो दूषितः पूर्वकर्मणा ।।"}, {"c": "12.112", "n": "5", "i": 53894, "v": "संस्मृत्य पूर्वजातिं स निर्वेदं परमं गतः । न भक्षयति मांसानि परैरुपहृतान्यपि ।।"}, {"c": "12.112", "n": "6", "i": 53895, "v": "अहिंस्रः सर्वभूतेषु सत्यवाक्सुदृढव्रतः । चकार च यथाकाममाहारं पतितैः फलैः ।।"}, {"c": "12.112", "n": "7", "i": 53896, "v": "श्मशाने तस्य चावासो गोमायोः संमतोऽभवत् । जन्मभूम्यनुरोधाच्च नान्यद्वासमरोचयत् ।।"}, {"c": "12.112", "n": "8", "i": 53897, "v": "तस्य शौचममृष्यन्तः सर्वे ते सहजातयः । चालयन्ति स्म तां बुद्धिं वचनैः प्रश्रयोत्तरैः ।।"}, {"c": "12.112", "n": "9", "i": 53898, "v": "वसन्पितृवने रौद्रे शौचं लप्सितुमिच्छसि । इयं विप्रतिपत्तिस्ते यदा त्वं पिशिताशनः ।।"}, {"c": "12.112", "n": "10", "i": 53899, "v": "तत्समो वा भवास्माभिर्भक्ष्यान्दास्यामहे वयम् । भुङ्क्ष्व शौचं परित्यज्य यद्धि भुक्तं तदस्ति ते ।।"}, {"c": "12.112", "n": "11", "i": 53900, "v": "इति तेषां वचः श्रुत्वा प्रत्युवाच समाहितः । मधुरैः प्रश्रितैर्वाक्यैर्हेतुमद्भिरनिष्ठुरैः ।।"}, {"c": "12.112", "n": "12", "i": 53901, "v": "अप्रमाणं प्रसूतिर्मे शीलतः क्रियते कुलम् । प्रार्थयिष्ये तु तत्कर्म येन विस्तीर्यते यशः ।।"}, {"c": "12.112", "n": "13", "i": 53902, "v": "श्मशाने यदि वासो मे समाधिर्मे निशाम्यताम् । आत्मा फलति कर्माणि नाश्रमो धर्मलक्षणम् ।।"}, {"c": "12.112", "n": "14", "i": 53903, "v": "आश्रमे यो द्विजं हन्याद्गां वा दद्यादनाश्रमे । किं नु तत्पातकं न स्यात्तद्वा दत्तं वृथा भवेत् ।।"}, {"c": "12.112", "n": "15", "i": 53904, "v": "भवन्तः सर्वलोभेन केवलं भक्षणे रताः । अनुबन्धे तु ये दोषास्तान्न पश्यन्ति मोहिताः ।।"}, {"c": "12.112", "n": "16", "i": 53905, "v": "अप्रत्ययकृतां गर्ह्यामर्थापनयदूषिताम् । इह चामुत्र चानिष्टां तस्माद्वृत्तिं न रोचये ।।"}, {"c": "12.112", "n": "17", "i": 53906, "v": "तं शुचिं पण्डितं मत्वा शार्दूलः ख्यातविक्रमः । कृत्वात्मसदृशां पूजां साचिव्येऽवर्धयत्स्वयम् ।।"}, {"c": "12.112", "n": "18", "i": 53907, "v": "सौम्य विज्ञातरूपस्त्वं गच्छ यात्रां मया सह । व्रियन्तामीप्सिता भोगाः परिहार्याश्च पुष्कलाः ।।"}, {"c": "12.112", "n": "19", "i": 53908, "v": "तीक्ष्णा वयमिति ख्याता भवतो ज्ञापयामहे । मृदुपूर्वं घातिनस्ते श्रेयश्चाधिगमिष्यति ।।"}, {"c": "12.112", "n": "20", "i": 53909, "v": "अथ संपूज्य तद्वाक्यं मृगेन्द्रस्य महात्मनः । गोमायुः प्रश्रितं वाक्यं बभाषे किंचिदानतः ।।"}, {"c": "12.112", "n": "21", "i": 53910, "v": "सदृशं मृगराजैतत्तव वाक्यं मदन्तरे । यत्सहायान्मृगयसे धर्मार्थकुशलाञ्शुचीन् ।।"}, {"c": "12.112", "n": "22", "i": 53911, "v": "न शक्यमनमात्येन महत्त्वमनुशासितुम् । दुष्टामात्येन वा वीर शरीरपरिपन्थिना ।।"}, {"c": "12.112", "n": "23", "i": 53912, "v": "सहायाननुरक्तांस्तु यतेतानुपसंहितान् । परस्परमसंघुष्टान्विजिगीषूनलोलुपान् ।।"}, {"c": "12.112", "n": "24", "i": 53913, "v": "तानतीतोपधान्प्राज्ञान्हिते युक्तान्मनस्विनः । पूजयेथा महाभागान्यथाचार्यान्यथा पितॄन् ।।"}, {"c": "12.112", "n": "25", "i": 53914, "v": "न त्वेवं मम संतोषाद्रोचतेऽन्यन्मृगाधिप । न कामये सुखान्भोगानैश्वर्यं वा त्वदाश्रयम् ।।"}, {"c": "12.112", "n": "26", "i": 53915, "v": "न योक्ष्यति हि मे शीलं तव भृत्यैः पुरातनैः । ते त्वां विभेदयिष्यन्ति दुःखशीला मदन्तरे ।।"}, {"c": "12.112", "n": "27", "i": 53916, "v": "संश्रयः श्लाघनीयस्त्वमन्येषामपि भास्वताम् । कृतात्मा सुमहाभागः पापकेष्वप्यदारुणः ।।"}, {"c": "12.112", "n": "28", "i": 53917, "v": "दीर्घदर्शी महोत्साहः स्थूललक्ष्यो महाबलः । कृती चामोघकर्तासि भाव्यैश्च समलंकृतः ।।"}, {"c": "12.112", "n": "29", "i": 53918, "v": "किं तु स्वेनास्मि संतुष्टो दुःखा वृत्तिरनुष्ठिता । सेवायाश्चापि नाभिज्ञः स्वच्छन्देन वनेचरः ।।"}, {"c": "12.112", "n": "30", "i": 53919, "v": "राजोपक्रोशदोषाश्च सर्वे संश्रयवासिनाम् । वनचर्या च निःसङ्गा निर्भया निरवग्रहा ।।"}, {"c": "12.112", "n": "31", "i": 53920, "v": "नृपेणाहूयमानस्य यत्तिष्ठति भयं हृदि । न तत्तिष्ठति तुष्टानां वने मूलफलाशिनाम् ।।"}, {"c": "12.112", "n": "32", "i": 53921, "v": "पानीयं वा निरायासं स्वाद्वन्नं वा भयोत्तरम् । विचार्य खलु पश्यामि तत्सुखं यत्र निर्वृतिः ।।"}, {"c": "12.112", "n": "33", "i": 53922, "v": "अपराधैर्न तावन्तो भृत्याः शिष्टा नराधिपैः । उपघातैर्यथा भृत्या दूषिता निधनं गताः ।।"}, {"c": "12.112", "n": "34", "i": 53923, "v": "यदि त्वेतन्मया कार्यं मृगेन्द्रो यदि मन्यते । समयं कृतमिच्छामि वर्तितव्यं यथा मयि ।।"}, {"c": "12.112", "n": "35", "i": 53924, "v": "मदीया माननीयास्ते श्रोतव्यं च हितं वचः । कल्पिता या च ते वृत्तिः सा भवेत्तव सुस्थिरा ।।"}, {"c": "12.112", "n": "36", "i": 53925, "v": "न मन्त्रयेयमन्यैस्ते सचिवैः सह कर्हिचित् । नीतिमन्तः परीप्सन्तो वृथा ब्रूयुः परे मयि ।।"}, {"c": "12.112", "n": "37", "i": 53926, "v": "एक एकेन संगम्य रहो ब्रूयां हितं तव । न च ते ज्ञातिकार्येषु प्रष्टव्योऽहं हिताहिते ।।"}, {"c": "12.112", "n": "38", "i": 53927, "v": "मया संमन्त्र्य पश्चाच्च न हिंस्याः सचिवास्त्वया । मदीयानां च कुपितो मा त्वं दण्डं निपातयेः ।।"}, {"c": "12.112", "n": "39", "i": 53928, "v": "एवमस्त्विति तेनासौ मृगेन्द्रेणाभिपूजितः । प्राप्तवान्मतिसाचिव्यं गोमायुर्व्याघ्रयोनितः ।।"}, {"c": "12.112", "n": "40", "i": 53929, "v": "तं तथा सत्कृतं दृष्ट्वा युज्यमानं च कर्मणि । प्राद्विषन्कृतसंघाताः पूर्वभृत्या मुहुर्मुहुः ।।"}, {"c": "12.112", "n": "41", "i": 53930, "v": "मित्रबुद्ध्या च गोमायुं सान्त्वयित्वा प्रवेश्य च । दोषेषु समतां नेतुमैच्छन्नशुभबुद्धयः ।।"}, {"c": "12.112", "n": "42", "i": 53931, "v": "अन्यथा ह्युचिताः पूर्वं परद्रव्यापहारिणः । अशक्ताः किंचिदादातुं द्रव्यं गोमायुयन्त्रिताः ।।"}, {"c": "12.112", "n": "43", "i": 53932, "v": "व्युत्थानं चात्र काङ्क्षद्भिः कथाभिः प्रविलोभ्यते । धनेन महता चैव बुद्धिरस्य विलोभ्यते ।।"}, {"c": "12.112", "n": "44", "i": 53933, "v": "न चापि स महाप्राज्ञस्तस्माद्धैर्याच्चचाल ह । अथास्य समयं कृत्वा विनाशाय स्थिताः परे ।।"}, {"c": "12.112", "n": "45", "i": 53934, "v": "ईप्सितं च मृगेन्द्रस्य मांसं यत्तत्र संस्कृतम् । अपनीय स्वयं तद्धि तैर्न्यस्तं तस्य वेश्मनि ।।"}, {"c": "12.112", "n": "46", "i": 53935, "v": "यदर्थं चाप्यपहृतं येन यच्चैव मन्त्रितम् । तस्य तद्विदितं सर्वं कारणार्थं च मर्षितम् ।।"}, {"c": "12.112", "n": "47", "i": 53936, "v": "समयोऽयं कृतस्तेन साचिव्यमुपगच्छता । नोपघातस्त्वया ग्राह्यो राजन्मैत्रीमिहेच्छता ।।"}, {"c": "12.112", "n": "48", "i": 53937, "v": "भोजने चोपहर्तव्ये तन्मांसं न स्म दृश्यते । मृगराजेन चाज्ञप्तं मृग्यतां चोर इत्युत ।।"}, {"c": "12.112", "n": "49", "i": 53938, "v": "कृतकैश्चापि तन्मांसं मृगेन्द्रायोपवर्णितम् । सचिवेनोपनीतं ते विदुषा प्राज्ञमानिना ।।"}, {"c": "12.112", "n": "50", "i": 53939, "v": "सरोषस्त्वथ शार्दूलः श्रुत्वा गोमायुचापलम् । बभूवामर्षितो राजा वधं चास्याभ्यरोचयत् ।।"}, {"c": "12.112", "n": "51", "i": 53940, "v": "छिद्रं तु तस्य तद्दृष्ट्वा प्रोचुस्ते पूर्वमन्त्रिणः । सर्वेषामेव सोऽस्माकं वृत्तिभङ्गेषु वर्तते ।।"}, {"c": "12.112", "n": "52", "i": 53941, "v": "इदं चास्येदृशं कर्म वाल्लभ्येन तु रक्ष्यते । श्रुतश्च स्वामिना पूर्वं यादृशो नैष तादृशः ।।"}, {"c": "12.112", "n": "53", "i": 53942, "v": "वाङ्मात्रेणैव धर्मिष्ठः स्वभावेन तु दारुणः । धर्मच्छद्मा ह्ययं पापो वृथाचारपरिग्रहः । कार्यार्थं भोजनार्थेषु व्रतेषु कृतवाञ्श्रमम् ।।"}, {"c": "12.112", "n": "54", "i": 53943, "v": "मांसापनयनं ज्ञात्वा व्याघ्रस्तेषां तु तद्वचः । आज्ञापयामास तदा गोमायुर्वध्यतामिति ।।"}, {"c": "12.112", "n": "55", "i": 53944, "v": "शार्दूलवचनं श्रुत्वा शार्दूलजननी ततः । मृगराजं हितैर्वाक्यैः संबोधयितुमागमत् ।।"}, {"c": "12.112", "n": "56", "i": 53945, "v": "पुत्र नैतत्त्वया ग्राह्यं कपटारम्भसंवृतम् । कर्मसंघर्षजैर्दोषैर्दुष्यत्यशुचिभिः शुचिः ।।"}, {"c": "12.112", "n": "57", "i": 53946, "v": "नोच्छ्रितं सहते कश्चित्प्रक्रिया वैरकारिका । शुचेरपि हि युक्तस्य दोष एव निपात्यते ।।"}, {"c": "12.112", "n": "58", "i": 53947, "v": "लुब्धानां शुचयो द्वेष्याः कातराणां तरस्विनः । मूर्खाणां पण्डिता द्वेष्या दरिद्राणां महाधनाः । अधार्मिकाणां धर्मिष्ठा विरूपाणां सुरूपकाः ।।"}, {"c": "12.112", "n": "59", "i": 53948, "v": "बहवः पण्डिता लुब्धाः सर्वे मायोपजीविनः । कुर्युर्दोषमदोषस्य बृहस्पतिमतेरपि ।।"}, {"c": "12.112", "n": "60", "i": 53949, "v": "शून्यात्तच्च गृहान्मांसं यदद्यापहृतं तव । नेच्छते दीयमानं च साधु तावद्विमृश्यताम् ।।"}, {"c": "12.112", "n": "61", "i": 53950, "v": "असत्याः सत्यसंकाशाः सत्याश्चासत्यदर्शिनः । दृश्यन्ते विविधा भावास्तेषु युक्तं परीक्षणम् ।।"}, {"c": "12.112", "n": "62", "i": 53951, "v": "तलवद्दृश्यते व्योम खद्योतो हव्यवाडिव । न चैवास्ति तलं व्योम्नि न खद्योते हुताशनः ।।"}, {"c": "12.112", "n": "63", "i": 53952, "v": "तस्मात्प्रत्यक्षदृष्टोऽपि युक्तमर्थः परीक्षितुम् । परीक्ष्य ज्ञापयन्ह्यर्थान्न पश्चात्परितप्यते ।।"}, {"c": "12.112", "n": "64", "i": 53953, "v": "न दुष्करमिदं पुत्र यत्प्रभुर्घातयेत्परम् । श्लाघनीया च वर्या च लोके प्रभवतां क्षमा ।।"}, {"c": "12.112", "n": "65", "i": 53954, "v": "स्थापितोऽयं पुत्र त्वया सामन्तेष्वधि विश्रुतः । दुःखेनासाद्यते पात्रं धार्यतामेष ते सुहृत् ।।"}, {"c": "12.112", "n": "66", "i": 53955, "v": "दूषितं परदोषैर्हि गृह्णीते योऽन्यथा शुचिम् । स्वयं संदूषितामात्यः क्षिप्रमेव विनश्यति ।।"}, {"c": "12.112", "n": "67", "i": 53956, "v": "तस्मादथारिसंघाताद्गोमायोः कश्चिदागतः । धर्मात्मा तेन चाख्यातं यथैतत्कपटं कृतम् ।।"}, {"c": "12.112", "n": "68", "i": 53957, "v": "ततो विज्ञातचारित्रः सत्कृत्य स विमोक्षितः । परिष्वक्तश्च सस्नेहं मृगेन्द्रेण पुनः पुनः ।।"}, {"c": "12.112", "n": "69", "i": 53958, "v": "अनुज्ञाप्य मृगेन्द्रं तु गोमायुर्नीतिशास्त्रवित् । तेनामर्षेण संतप्तः प्रायमासितुमैच्छत ।।"}, {"c": "12.112", "n": "70", "i": 53959, "v": "शार्दूलस्तत्र गोमायुं स्नेहात्प्रस्रुतलोचनः । अवारयत्स धर्मिष्ठं पूजया प्रतिपूजयन् ।।"}, {"c": "12.112", "n": "71", "i": 53960, "v": "तं स गोमायुरालोक्य स्नेहादागतसंभ्रमम् । बभाषे प्रणतो वाक्यं बाष्पगद्गदया गिरा ।।"}, {"c": "12.112", "n": "72", "i": 53961, "v": "पूजितोऽहं त्वया पूर्वं पश्चाच्चैव विमानितः । परेषामास्पदं नीतो वस्तुं नार्हाम्यहं त्वयि ।।"}, {"c": "12.112", "n": "73", "i": 53962, "v": "स्वसंतुष्टाश्च्युताः स्थानान्मानात्प्रत्यवरोपिताः । स्वयं चोपहृता भृत्या ये चाप्युपहृताः परैः ।।"}, {"c": "12.112", "n": "74", "i": 53963, "v": "परिक्षीणाश्च लुब्धाश्च क्रूराः काराभितापिताः । हृतस्वा मानिनो ये च त्यक्तोपात्ता महेप्सवः ।।"}, {"c": "12.112", "n": "75", "i": 53964, "v": "संतापिताश्च ये केचिद्व्यसनौघप्रतीक्षिणः । अन्तर्हिताः सोपहिताः सर्वे ते परसाधनाः ।।"}, {"c": "12.112", "n": "76", "i": 53965, "v": "अवमानेन युक्तस्य स्थापितस्य च मे पुनः । कथं यास्यसि विश्वासमहमेष्यामि वा पुनः ।।"}, {"c": "12.112", "n": "77", "i": 53966, "v": "समर्थ इति संगृह्य स्थापयित्वा परीक्ष्य च । कृतं च समयं भित्त्वा त्वयाहमवमानितः ।।"}, {"c": "12.112", "n": "78", "i": 53967, "v": "प्रथमं यः समाख्यातः शीलवानिति संसदि । न वाच्यं तस्य वैगुण्यं प्रतिज्ञां परिरक्षता ।।"}, {"c": "12.112", "n": "79", "i": 53968, "v": "एवं चावमतस्येह विश्वासं किं प्रयास्यसि । त्वयि चैव ह्यविश्वासे ममोद्वेगो भविष्यति ।।"}, {"c": "12.112", "n": "80", "i": 53969, "v": "शङ्कितस्त्वमहं भीतः परे छिद्रानुदर्शिनः । अस्निग्धाश्चैव दुस्तोषाः कर्म चैतद्बहुच्छलम् ।।"}, {"c": "12.112", "n": "81", "i": 53970, "v": "दुःखेन श्लेष्यते भिन्नं श्लिष्टं दुःखेन भिद्यते । भिन्नश्लिष्टा तु या प्रीतिर्न सा स्नेहेन वर्तते ।।"}, {"c": "12.112", "n": "82", "i": 53971, "v": "कश्चिदेव हि भीतस्तु दृश्यते न परात्मनोः । कार्यापेक्षा हि वर्तन्ते भावाः स्निग्धास्तु दुर्लभाः ।।"}, {"c": "12.112", "n": "83", "i": 53972, "v": "सुदुःखं पुरुषज्ञानं चित्तं ह्येषां चलाचलम् । समर्थो वाप्यशक्तो वा शतेष्वेकोऽधिगम्यते ।।"}, {"c": "12.112", "n": "84", "i": 53973, "v": "अकस्मात्प्रक्रिया नॄणामकस्माच्चापकर्षणम् । शुभाशुभे महत्त्वं च प्रकर्तुं बुद्धिलाघवात् ।।"}, {"c": "12.112", "n": "85", "i": 53974, "v": "एवं बहुविधं सान्त्वमुक्त्वा धर्मार्थहेतुमत् । प्रसादयित्वा राजानं गोमायुर्वनमभ्यगात् ।।"}, {"c": "12.112", "n": "86", "i": 53975, "v": "अगृह्यानुनयं तस्य मृगेन्द्रस्य स बुद्धिमान् । गोमायुः प्रायमासीनस्त्यक्त्वा देहं दिवं ययौ ।।"}, {"c": "12.113", "t": "युधिष्ठिर उवाच ।"}, {"c": "12.113", "n": "1", "i": 53976, "v": "किं पार्थिवेन कर्तव्यं किं च कृत्वा सुखी भवेत् । तन्ममाचक्ष्व तत्त्वेन सर्वं धर्मभृतां वर ।।"}, {"c": "12.113", "t": "भीष्म उवाच ।"}, {"c": "12.113", "n": "2", "i": 53977, "v": "हन्त तेऽहं प्रवक्ष्यामि शृणु कार्यैकनिश्चयम् । यथा राज्ञेह कर्तव्यं यच्च कृत्वा सुखी भवेत् ।।"}, {"c": "12.113", "n": "3", "i": 53978, "v": "न त्वेवं वर्तितव्यं स्म यथेदमनुशुश्रुमः । उष्ट्रस्य सुमहद्वृत्तं तन्निबोध युधिष्ठिर ।।"}, {"c": "12.113", "n": "4", "i": 53979, "v": "जातिस्मरो महानुष्ट्रः प्राजापत्ययुगोद्भवः । तपः सुमहदातिष्ठदरण्ये संशितव्रतः ।।"}, {"c": "12.113", "n": "5", "i": 53980, "v": "तपसस्तस्य चान्ते वै प्रीतिमानभवत्प्रभुः । वरेण छन्दयामास ततश्चैनं पितामहः ।।"}, {"c": "12.113", "t": "उष्ट्र उवाच ।"}, {"c": "12.113", "n": "6", "i": 53981, "v": "भगवंस्त्वत्प्रसादान्मे दीर्घा ग्रीवा भवेदियम् । योजनानां शतं साग्रं या गच्छेच्चरितुं विभो ।।"}, {"c": "12.113", "t": "भीष्म उवाच ।"}, {"c": "12.113", "n": "7", "i": 53982, "v": "एवमस्त्विति चोक्तः स वरदेन महात्मना । प्रतिलभ्य वरं श्रेष्ठं ययावुष्ट्रः स्वकं वनम् ।।"}, {"c": "12.113", "n": "8", "i": 53983, "v": "स चकार तदालस्यं वरदानात्स दुर्मतिः । न चैच्छच्चरितुं गन्तुं दुरात्मा कालमोहितः ।।"}, {"c": "12.113", "n": "9", "i": 53984, "v": "स कदाचित्प्रसार्यैवं तां ग्रीवां शतयोजनाम् । चचाराश्रान्तहृदयो वातश्चागात्ततो महान् ।।"}, {"c": "12.113", "n": "10", "i": 53985, "v": "स गुहायां शिरोग्रीवं निधाय पशुरात्मनः । आस्ताथ वर्षमभ्यागात्सुमहत्प्लावयज्जगत् ।।"}, {"c": "12.113", "n": "11", "i": 53986, "v": "अथ शीतपरीताङ्गो जम्बुकः क्षुच्छ्रमान्वितः । सदारस्तां गुहामाशु प्रविवेश जलार्दितः ।।"}, {"c": "12.113", "n": "12", "i": 53987, "v": "स दृष्ट्वा मांसजीवी तु सुभृशं क्षुच्छ्रमान्वितः । अभक्षयत्ततो ग्रीवामुष्ट्रस्य भरतर्षभ ।।"}, {"c": "12.113", "n": "13", "i": 53988, "v": "यदा त्वबुध्यतात्मानं भक्ष्यमाणं स वै पशुः । तदा संकोचने यत्नमकरोद्भृशदुःखितः ।।"}, {"c": "12.113", "n": "14", "i": 53989, "v": "यावदूर्ध्वमधश्चैव ग्रीवां संक्षिपते पशुः । तावत्तेन सदारेण जम्बुकेन स भक्षितः ।।"}, {"c": "12.113", "n": "15", "i": 53990, "v": "स हत्वा भक्षयित्वा च जम्बुकोष्ट्रं ततस्तदा । विगते वातवर्षे च निश्चक्राम गुहामुखात् ।।"}, {"c": "12.113", "n": "16", "i": 53991, "v": "एवं दुर्बुद्धिना प्राप्तमुष्ट्रेण निधनं तदा । आलस्यस्य क्रमात्पश्य महद्दोषमुपागतम् ।।"}, {"c": "12.113", "n": "17", "i": 53992, "v": "त्वमप्येतं विधिं त्यक्त्वा योगेन नियतेन्द्रियः । वर्तस्व बुद्धिमूलं हि विजयं मनुरब्रवीत् ।।"}, {"c": "12.113", "n": "18", "i": 53993, "v": "बुद्धिश्रेष्ठानि कर्माणि बाहुमध्यानि भारत । तानि जङ्घाजघन्यानि भारप्रत्यवराणि च ।।"}, {"c": "12.113", "n": "19", "i": 53994, "v": "राज्यं तिष्ठति दक्षस्य संगृहीतेन्द्रियस्य च । गुप्तमन्त्रश्रुतवतः सुसहायस्य चानघ ।।"}, {"c": "12.113", "n": "20", "i": 53995, "v": "परीक्ष्यकारिणोऽर्थाश्च तिष्ठन्तीह युधिष्ठिर । सहाययुक्तेन मही कृत्स्ना शक्या प्रशासितुम् ।।"}, {"c": "12.113", "n": "21", "i": 53996, "v": "इदं हि सद्भिः कथितं विधिज्ञैः; पुरा महेन्द्रप्रतिमप्रभाव । मयापि चोक्तं तव शास्त्रदृष्ट्या; त्वमत्र युक्तः प्रचरस्व राजन् ।।"}, {"c": "12.114", "t": "युधिष्ठिर उवाच ।"}, {"c": "12.114", "n": "1", "i": 53997, "v": "राजा राज्यमनुप्राप्य दुर्बलो भरतर्षभ । अमित्रस्यातिवृद्धस्य कथं तिष्ठेदसाधनः ।।"}, {"c": "12.114", "t": "भीष्म उवाच ।"}, {"c": "12.114", "n": "2", "i": 53998, "v": "अत्राप्युदाहरन्तीममितिहासं पुरातनम् । सरितां चैव संवादं सागरस्य च भारत ।।"}, {"c": "12.114", "n": "3", "i": 53999, "v": "सुरारिनिलयः शश्वत्सागरः सरितां पतिः । पप्रच्छ सरितः सर्वाः संशयं जातमात्मनः ।।"}, {"c": "12.114", "n": "4", "i": 54000, "v": "समूलशाखान्पश्यामि निहतांश्छायिनो द्रुमान् । युष्माभिरिह पूर्णाभिरन्यांस्तत्र न वेतसम् ।।"}, {"c": "12.114", "n": "5", "i": 54001, "v": "अकायश्चाल्पसारश्च वेतसः कूलजश्च वः । अवज्ञाय नशक्यो वा किंचिद्वा तेन वः कृतम् ।।"}, {"c": "12.114", "n": "6", "i": 54002, "v": "तदहं श्रोतुमिच्छामि सर्वासामेव वो मतम् । यथा कूलानि चेमानि भित्त्वा नानीयते वशम् ।।"}, {"c": "12.114", "n": "7", "i": 54003, "v": "ततः प्राह नदी गङ्गा वाक्यमुत्तरमर्थवत् । हेतुमद्ग्राहकं चैव सागरं सरितां पतिम् ।।"}, {"c": "12.114", "n": "8", "i": 54004, "v": "तिष्ठन्त्येते यथास्थानं नगा ह्येकनिकेतनाः । ततस्त्यजन्ति तत्स्थानं प्रातिलोम्यादचेतसः ।।"}, {"c": "12.114", "n": "9", "i": 54005, "v": "वेतसो वेगमायान्तं दृष्ट्वा नमति नेतरः । स च वेगेऽभ्यतिक्रान्ते स्थानमासाद्य तिष्ठति ।।"}, {"c": "12.114", "n": "10", "i": 54006, "v": "कालज्ञः समयज्ञश्च सदा वश्यश्च नोद्रुमः । अनुलोमस्तथास्तब्धस्तेन नाभ्येति वेतसः ।।"}, {"c": "12.114", "n": "11", "i": 54007, "v": "मारुतोदकवेगेन ये नमन्त्युन्नमन्ति च । ओषध्यः पादपा गुल्मा न ते यान्ति पराभवम् ।।"}, {"c": "12.114", "n": "12", "i": 54008, "v": "यो हि शत्रोर्विवृद्धस्य प्रभोर्वधविनाशने । पूर्वं न सहते वेगं क्षिप्रमेव स नश्यति ।।"}, {"c": "12.114", "n": "13", "i": 54009, "v": "सारासारं बलं वीर्यमात्मनो द्विषतश्च यः । जानन्विचरति प्राज्ञो न स याति पराभवम् ।।"}, {"c": "12.114", "n": "14", "i": 54010, "v": "एवमेव यदा विद्वान्मन्येतातिबलं रिपुम् । संश्रयेद्वैतसीं वृत्तिमेवं प्रज्ञानलक्षणम् ।।"}, {"c": "12.115", "t": "युधिष्ठिर उवाच ।"}, {"c": "12.115", "n": "1", "i": 54011, "v": "विद्वान्मूर्खप्रगल्भेन मृदुस्तीक्ष्णेन भारत । आक्रुश्यमानः सदसि कथं कुर्यादरिंदम ।।"}, {"c": "12.115", "t": "भीष्म उवाच ।"}, {"c": "12.115", "n": "2", "i": 54012, "v": "श्रूयतां पृथिवीपाल यथैषोऽर्थोऽनुगीयते । सदा सुचेताः सहते नरस्येहाल्पचेतसः ।।"}, {"c": "12.115", "n": "3", "i": 54013, "v": "अरुष्यन्क्रुश्यमानस्य सुकृतं नाम विन्दति । दुष्कृतं चात्मनो मर्षी रुष्यत्येवापमार्ष्टि वै ।।"}, {"c": "12.115", "n": "4", "i": 54014, "v": "टिट्टिभं तमुपेक्षेत वाशमानमिवातुरम् । लोकविद्वेषमापन्नो निष्फलं प्रतिपद्यते ।।"}, {"c": "12.115", "n": "5", "i": 54015, "v": "इति स श्लाघते नित्यं तेन पापेन कर्मणा । इदमुक्तो मया कश्चित्संमतो जनसंसदि । स तत्र व्रीडितः शुष्को मृतकल्पोऽवतिष्ठति ।।"}, {"c": "12.115", "n": "6", "i": 54016, "v": "श्लाघन्नश्लाघनीयेन कर्मणा निरपत्रपः । उपेक्षितव्यो दान्तेन तादृशः पुरुषाधमः ।।"}, {"c": "12.115", "n": "7", "i": 54017, "v": "यद्यद्ब्रूयादल्पमतिस्तत्तदस्य सहेत्सदा । प्राकृतो हि प्रशंसन्वा निन्दन्वा किं करिष्यति । वने काक इवाबुद्धिर्वाशमानो निरर्थकम् ।।"}, {"c": "12.115", "n": "8", "i": 54018, "v": "यदि वाग्भिः प्रयोगः स्यात्प्रयोगे पापकर्मणः । वागेवार्थो भवेत्तस्य न ह्येवार्थो जिघांसतः ।।"}, {"c": "12.115", "n": "9", "i": 54019, "v": "निषेकं विपरीतं स आचष्टे वृत्तचेष्टया । मयूर इव कौपीनं नृत्यन्संदर्शयन्निव ।।"}, {"c": "12.115", "n": "10", "i": 54020, "v": "यस्यावाच्यं न लोकेऽस्ति नाकार्यं वापि किंचन । वाचं तेन न संदध्याच्छुचिः संक्लिष्टकर्मणा ।।"}, {"c": "12.115", "n": "11", "i": 54021, "v": "प्रत्यक्षं गुणवादी यः परोक्षं तु विनिन्दकः । स मानवः श्ववल्लोके नष्टलोकपरायणः ।।"}, {"c": "12.115", "n": "12", "i": 54022, "v": "तादृग्जनशतस्यापि यद्ददाति जुहोति च । परोक्षेणापवादेन तन्नाशयति स क्षणात् ।।"}, {"c": "12.115", "n": "13", "i": 54023, "v": "तस्मात्प्राज्ञो नरः सद्यस्तादृशं पापचेतसम् । वर्जयेत्साधुभिर्वर्ज्यं सारमेयामिषं यथा ।।"}, {"c": "12.115", "n": "14", "i": 54024, "v": "परिवादं ब्रुवाणो हि दुरात्मा वै महात्मने । प्रकाशयति दोषान्स्वान्सर्पः फणमिवोच्छ्रितम् ।।"}, {"c": "12.115", "n": "15", "i": 54025, "v": "तं स्वकर्माणि कुर्वाणं प्रतिकर्तुं य इच्छति । भस्मकूट इवाबुद्धिः खरो रजसि मज्जति ।।"}, {"c": "12.115", "n": "16", "i": 54026, "v": "मनुष्यशालावृकमप्रशान्तं; जनापवादे सततं निविष्टम् । मातङ्गमुन्मत्तमिवोन्नदन्तं; त्यजेत तं श्वानमिवातिरौद्रम् ।।"}, {"c": "12.115", "n": "17", "i": 54027, "v": "अधीरजुष्टे पथि वर्तमानं; दमादपेतं विनयाच्च पापम् । अरिव्रतं नित्यमभूतिकामं; धिगस्तु तं पापमतिं मनुष्यम् ।।"}, {"c": "12.115", "n": "18", "i": 54028, "v": "प्रत्युच्यमानस्तु हि भूय एभि;र्निशाम्य मा भूस्त्वमथार्तरूपः । उच्चस्य नीचेन हि संप्रयोगं; विगर्हयन्ति स्थिरबुद्धयो ये ।।"}, {"c": "12.115", "n": "19", "i": 54029, "v": "क्रुद्धो दशार्धेन हि ताडयेद्वा; स पांसुभिर्वापकिरेत्तुषैर्वा । विवृत्य दन्तांश्च विभीषयेद्वा; सिद्धं हि मूर्खे कुपिते नृशंसे ।।"}, {"c": "12.115", "n": "20", "i": 54030, "v": "विगर्हणां परमदुरात्मना कृतां; सहेत यः संसदि दुर्जनान्नरः । पठेदिदं चापि निदर्शनं सदा; न वाङ्मयं स लभति किंचिदप्रियम् ।।"}, {"c": "12.116", "t": "युधिष्ठिर उवाच ।"}, {"c": "12.116", "n": "1", "i": 54031, "v": "पितामह महाप्राज्ञ संशयो मे महानयम् । स च्छेत्तव्यस्त्वया राजन्भवान्कुलकरो हि नः ।।"}, {"c": "12.116", "n": "2", "i": 54032, "v": "पुरुषाणामयं तात दुर्वृत्तानां दुरात्मनाम् । कथितो वाक्यसंचारस्ततो विज्ञापयामि ते ।।"}, {"c": "12.116", "n": "3", "i": 54033, "v": "यद्धितं राज्यतन्त्रस्य कुलस्य च सुखोदयम् । आयत्यां च तदात्वे च क्षेमवृद्धिकरं च यत् ।।"}, {"c": "12.116", "n": "4", "i": 54034, "v": "पुत्रपौत्राभिरामं च राष्ट्रवृद्धिकरं च यत् । अन्नपाने शरीरे च हितं यत्तद्ब्रवीहि मे ।।"}, {"c": "12.116", "n": "5", "i": 54035, "v": "अभिषिक्तो हि यो राजा राज्यस्थो मित्रसंवृतः । असुहृत्समुपेतो वा स कथं रञ्जयेत्प्रजाः ।।"}, {"c": "12.116", "n": "6", "i": 54036, "v": "यो ह्यसत्प्रग्रहरतिः स्नेहरागबलात्कृतः । इन्द्रियाणामनीशत्वादसज्जनबुभूषकः ।।"}, {"c": "12.116", "n": "7", "i": 54037, "v": "तस्य भृत्या विगुणतां यान्ति सर्वे कुलोद्गताः । न च भृत्यफलैरर्थैः स राजा संप्रयुज्यते ।।"}, {"c": "12.116", "n": "8", "i": 54038, "v": "एतान्मे संशयस्थस्य राजधर्मान्सुदुर्लभान् । बृहस्पतिसमो बुद्ध्या भवाञ्शंसितुमर्हति ।।"}, {"c": "12.116", "n": "9", "i": 54039, "v": "शंसिता पुरुषव्याघ्र त्वं नः कुलहिते रतः । क्षत्ता चैव पटुप्रज्ञो यो नः शंसति सर्वदा ।।"}, {"c": "12.116", "n": "10", "i": 54040, "v": "त्वत्तः कुलहितं वाक्यं श्रुत्वा राज्यहितोदयम् । अमृतस्याव्ययस्येव तृप्तः स्वप्स्याम्यहं सुखम् ।।"}, {"c": "12.116", "n": "11", "i": 54041, "v": "कीदृषाः संनिकर्षस्था भृत्याः स्युर्वा गुणान्विताः । कीदृशैः किंकुलीनैर्वा सह यात्रा विधीयते ।।"}, {"c": "12.116", "n": "12", "i": 54042, "v": "न ह्येको भृत्यरहितो राजा भवति रक्षिता । राज्यं चेदं जनः सर्वस्तत्कुलीनोऽभिशंसति ।।"}, {"c": "12.116", "n": "13", "i": 54043, "v": "न हि प्रशास्तुं राज्यं हि शक्यमेकेन भारत । असहायवता तात नैवार्थाः केचिदप्युत । लब्धुं लब्ध्वा चापि सदा रक्षितुं भरतर्षभ ।।"}, {"c": "12.116", "t": "भीष्म उवाच ।"}, {"c": "12.116", "n": "14", "i": 54044, "v": "यस्य भृत्यजनः सर्वो ज्ञानविज्ञानकोविदः । हितैषी कुलजः स्निग्धः स राज्यफलमश्नुते ।।"}, {"c": "12.116", "n": "15", "i": 54045, "v": "मन्त्रिणो यस्य कुलजा असंहार्याः सहोषिताः । नृपतेर्मतिदाः सन्ति संबन्धज्ञानकोविदाः ।।"}, {"c": "12.116", "n": "16", "i": 54046, "v": "अनागतविधातारः कालज्ञानविशारदाः । अतिक्रान्तमशोचन्तः स राज्यफलमश्नुते ।।"}, {"c": "12.116", "n": "17", "i": 54047, "v": "समदुःखसुखा यस्य सहायाः सत्यकारिणः । अर्थचिन्तापरा यस्य स राज्यफलमश्नुते ।।"}, {"c": "12.116", "n": "18", "i": 54048, "v": "यस्य नार्तो जनपदः संनिकर्षगतः सदा । अक्षुद्रः सत्पथालम्बी स राज्यफलभाग्भवेत् ।।"}, {"c": "12.116", "n": "19", "i": 54049, "v": "कोशाक्षपटलं यस्य कोशवृद्धिकरैर्जनैः । आप्तैस्तुष्टैश्च सततं धार्यते स नृपोत्तमः ।।"}, {"c": "12.116", "n": "20", "i": 54050, "v": "कोष्ठागारमसंहार्यैराप्तैः संचयतत्परैः । पात्रभूतैरलुब्धैश्च पाल्यमानं गुणीभवेत् ।।"}, {"c": "12.116", "n": "21", "i": 54051, "v": "व्यवहारश्च नगरे यस्य कर्मफलोदयः । दृश्यते शङ्खलिखितः स धर्मफलभाग्भवेत् ।।"}, {"c": "12.116", "n": "22", "i": 54052, "v": "संगृहीतमनुष्यश्च यो राजा राजधर्मवित् । षड्वर्गं प्रतिगृह्णन्स धर्मात्फलमुपाश्नुते ।।"}, {"c": "12.117", "t": "भीष्म उवाच ।"}, {"c": "12.117", "n": "1", "i": 54053, "v": "अत्राप्युदाहरन्तीममितिहासं पुरातनम् । निदर्शनकरं लोके सज्जनाचरितं सदा ।।"}, {"c": "12.117", "n": "2", "i": 54054, "v": "अस्यैवार्थस्य सदृशं यच्छ्रुतं मे तपोवने । जामदग्न्यस्य रामस्य यदुक्तमृषिसत्तमैः ।।"}, {"c": "12.117", "n": "3", "i": 54055, "v": "वने महति कस्मिंश्चिदमनुष्यनिषेविते । ऋषिर्मूलफलाहारो नियतो नियतेन्द्रियः ।।"}, {"c": "12.117", "n": "4", "i": 54056, "v": "दीक्षादमपरः शान्तः स्वाध्यायपरमः शुचिः । उपवासविशुद्धात्मा सततं सत्पथे स्थितः ।।"}, {"c": "12.117", "n": "5", "i": 54057, "v": "तस्य संदृश्य सद्भावमुपविष्टस्य धीमतः । सर्वसत्त्वाः समीपस्था भवन्ति वनचारिणः ।।"}, {"c": "12.117", "n": "6", "i": 54058, "v": "सिंहव्याघ्राः सशरभा मत्ताश्चैव महागजाः । द्वीपिनः खड्गभल्लूका ये चान्ये भीमदर्शनाः ।।"}, {"c": "12.117", "n": "7", "i": 54059, "v": "ते सुखप्रश्नदाः सर्वे भवन्ति क्षतजाशनाः । तस्यर्षेः शिष्यवच्चैव न्यग्भूताः प्रियकारिणः ।।"}, {"c": "12.117", "n": "8", "i": 54060, "v": "दत्त्वा च ते सुखप्रश्नं सर्वे यान्ति यथागतम् । ग्राम्यस्त्वेकः पशुस्तत्र नाजहाच्छ्वा महामुनिम् ।।"}, {"c": "12.117", "n": "9", "i": 54061, "v": "भक्तोऽनुरक्तः सततमुपवासकृशोऽबलः । फलमूलोत्कराहारः शान्तः शिष्टाकृतिर्यथा ।।"}, {"c": "12.117", "n": "10", "i": 54062, "v": "तस्यर्षेरुपविष्टस्य पादमूले महामुनेः । मनुष्यवद्गतो भावः स्नेहबद्धोऽभवद्भृशम् ।।"}, {"c": "12.117", "n": "11", "i": 54063, "v": "ततोऽभ्ययान्महावीर्यो द्वीपी क्षतजभोजनः । श्वार्थमत्यन्तसंदुष्टः क्रूरः काल इवान्तकः ।।"}, {"c": "12.117", "n": "12", "i": 54064, "v": "लेलिह्यमानस्तृषितः पुच्छास्फोटनतत्परः । व्यादितास्यः क्षुधाभग्नः प्रार्थयानस्तदामिषम् ।।"}, {"c": "12.117", "n": "13", "i": 54065, "v": "तं दृष्ट्वा क्रूरमायान्तं जीवितार्थी नराधिप । प्रोवाच श्वा मुनिं तत्र यत्तच्छृणु महामते ।।"}, {"c": "12.117", "n": "14", "i": 54066, "v": "श्वशत्रुर्भगवन्नत्र द्वीपी मां हन्तुमिच्छति । त्वत्प्रसादाद्भयं न स्यात्तस्मान्मम महामुने ।।"}, {"c": "12.117", "t": "मुनिरुवाच ।"}, {"c": "12.117", "n": "15", "i": 54067, "v": "न भयं द्वीपिनः कार्यं मृत्युतस्ते कथंचन । एष श्वरूपरहितो द्वीपी भवसि पुत्रक ।।"}, {"c": "12.117", "t": "भीष्म उवाच ।"}, {"c": "12.117", "n": "16", "i": 54068, "v": "ततः श्वा द्वीपितां नीतो जाम्बूनदनिभाकृतिः । चित्राङ्गो विस्फुरन्हृष्टो वने वसति निर्भयः ।।"}, {"c": "12.117", "n": "17", "i": 54069, "v": "ततोऽभ्ययान्महारौद्रो व्यादितास्यः क्षुधान्वितः । द्वीपिनं लेलिहद्वक्त्रो व्याघ्रो रुधिरलालसः ।।"}, {"c": "12.117", "n": "18", "i": 54070, "v": "व्याघ्रं दृष्ट्वा क्षुधाभग्नं दंष्ट्रिणं वनगोचरम् । द्वीपी जीवितरक्षार्थमृषिं शरणमेयिवान् ।।"}, {"c": "12.117", "n": "19", "i": 54071, "v": "ततः संवासजं स्नेहमृषिणा कुर्वता सदा । स द्वीपी व्याघ्रतां नीतो रिपुभिर्बलवत्तरः । ततो दृष्ट्वा स शार्दूलो नाभ्यहंस्तं विशां पते ।।"}, {"c": "12.117", "n": "20", "i": 54072, "v": "स तु श्वा व्याघ्रतां प्राप्य बलवान्पिशिताशनः । न मूलफलभोगेषु स्पृहामप्यकरोत्तदा ।।"}, {"c": "12.117", "n": "21", "i": 54073, "v": "यथा मृगपतिर्नित्यं प्रकाङ्क्षति वनौकसः । तथैव स महाराज व्याघ्रः समभवत्तदा ।।"}, {"c": "12.117", "n": "22", "i": 54074, "v": "व्याघ्रस्तूटजमूलस्थस्तृप्तः सुप्तो हतैर्मृगैः । नागश्चागात्तमुद्देशं मत्तो मेघ इवोत्थितः ।।"}, {"c": "12.117", "n": "23", "i": 54075, "v": "प्रभिन्नकरटः प्रांशुः पद्मी विततमस्तकः । सुविषाणो महाकायो मेघगम्भीरनिस्वनः ।।"}, {"c": "12.117", "n": "24", "i": 54076, "v": "तं दृष्ट्वा कुञ्जरं मत्तमायान्तं मदगर्वितम् । व्याघ्रो हस्तिभयात्त्रस्तस्तमृषिं शरणं ययौ ।।"}, {"c": "12.117", "n": "25", "i": 54077, "v": "ततोऽनयत्कुञ्जरतां तं व्याघ्रमृषिसत्तमः । महामेघोपमं दृष्ट्वा तं स भीतोऽभवद्गजः ।।"}, {"c": "12.117", "n": "26", "i": 54078, "v": "ततः कमलषण्डानि शल्लकीगहनानि च । व्यचरत्स मुदा युक्तः पद्मरेणुविभूषितः ।।"}, {"c": "12.117", "n": "27", "i": 54079, "v": "कदाचिद्रममाणस्य हस्तिनः सुमुखं तदा । ऋषेस्तस्योटजस्थस्य कालोऽगच्छन्निशानिशम् ।।"}, {"c": "12.117", "n": "28", "i": 54080, "v": "अथाजगाम तं देशं केसरी केसरारुणः । गिरिकन्दरजो भीमः सिंहो नागकुलान्तकः ।।"}, {"c": "12.117", "n": "29", "i": 54081, "v": "तं दृष्ट्वा सिंहमायान्तं नागः सिंहभयाकुलः । ऋषिं शरणमापेदे वेपमानो भयातुरः ।।"}, {"c": "12.117", "n": "30", "i": 54082, "v": "ततः स सिंहतां नीतो नागेन्द्रो मुनिना तदा । वन्यं नागणयत्सिंहं तुल्यजातिसमन्वयात् ।।"}, {"c": "12.117", "n": "31", "i": 54083, "v": "दृष्ट्वा च सोऽनशत्सिंहो वन्यो भीसन्नवाग्बलः । स चाश्रमेऽवसत्सिंहस्तस्मिन्नेव वने सुखी ।।"}, {"c": "12.117", "n": "32", "i": 54084, "v": "न त्वन्ये क्षुद्रपशवस्तपोवननिवासिनः । व्यदृश्यन्त भयत्रस्ता जीविताकाङ्क्षिणः सदा ।।"}, {"c": "12.117", "n": "33", "i": 54085, "v": "कदाचित्कालयोगेन सर्वप्राणिविहिंसकः । बलवान्क्षतजाहारो नानासत्त्वभयंकरः ।।"}, {"c": "12.117", "n": "34", "i": 54086, "v": "अष्टपादूर्ध्वचरणः शरभो वनगोचरः । तं सिंहं हन्तुमागच्छन्मुनेस्तस्य निवेशनम् ।।"}, {"c": "12.117", "n": "35", "i": 54087, "v": "तं मुनिः शरभं चक्रे बलोत्कटमरिंदम । ततः स शरभो वन्यो मुनेः शरभमग्रतः । दृष्ट्वा बलिनमत्युग्रं द्रुतं संप्राद्रवद्भयात् ।।"}, {"c": "12.117", "n": "36", "i": 54088, "v": "स एवं शरभस्थाने न्यस्तो वै मुनिना तदा । मुनेः पार्श्वगतो नित्यं शारभ्यं सुखमाप्तवान् ।।"}, {"c": "12.117", "n": "37", "i": 54089, "v": "ततः शरभसंत्रस्ताः सर्वे मृगगणा वनात् । दिशः संप्राद्रवन्राजन्भयाज्जीवितकाङ्क्षिणः ।।"}, {"c": "12.117", "n": "38", "i": 54090, "v": "शरभोऽप्यतिसंदुष्टो नित्यं प्राणिवधे रतः । फलमूलाशनं शान्तं नैच्छत्स पिशिताशनः ।।"}, {"c": "12.117", "n": "39", "i": 54091, "v": "ततो रुधिरतर्षेण बलिना शरभोऽन्वितः । इयेष तं मुनिं हन्तुमकृतज्ञः श्वयोनिजः ।।"}, {"c": "12.117", "n": "40", "i": 54092, "v": "ततस्तेन तपःशक्त्या विदितो ज्ञानचक्षुषा । विज्ञाय च महाप्राज्ञो मुनिः श्वानं तमुक्तवान् ।।"}, {"c": "12.117", "n": "41", "i": 54093, "v": "श्वा त्वं द्वीपित्वमापन्नो द्वीपी व्याघ्रत्वमागतः । व्याघ्रो नागो मदपटुर्नागः सिंहत्वमाप्तवान् ।।"}, {"c": "12.117", "n": "42", "i": 54094, "v": "सिंहोऽतिबलसंयुक्तो भूयः शरभतां गतः । मया स्नेहपरीतेन न विमृष्टः कुलान्वयः ।।"}, {"c": "12.117", "n": "43", "i": 54095, "v": "यस्मादेवमपापं मां पाप हिंसितुमिच्छसि । तस्मात्स्वयोनिमापन्नः श्वैव त्वं हि भविष्यसि ।।"}, {"c": "12.117", "n": "44", "i": 54096, "v": "ततो मुनिजनद्वेषाद्दुष्टात्मा श्वाकृतोऽबुधः । ऋषिणा शरभः शप्तः स्वं रूपं पुनराप्तवान् ।।"}, {"c": "12.118", "t": "भीष्म उवाच ।"}, {"c": "12.118", "n": "1", "i": 54097, "v": "स श्वा प्रकृतिमापन्नः परं दैन्यमुपागमत् । ऋषिणा हुंकृतः पापस्तपोवनबहिष्कृतः ।।"}, {"c": "12.118", "n": "2", "i": 54098, "v": "एवं राज्ञा मतिमता विदित्वा शीलशौचताम् । आर्जवं प्रकृतिं सत्त्वं कुलं वृत्तं श्रुतं दमम् ।।"}, {"c": "12.118", "n": "3", "i": 54099, "v": "अनुक्रोशं बलं वीर्यं भावं संप्रशमं क्षमाम् । भृत्या ये यत्र योग्याः स्युस्तत्र स्थाप्याः सुशिक्षिताः ।।"}, {"c": "12.118", "n": "4", "i": 54100, "v": "नापरीक्ष्य महीपालः प्रकर्तुं भृत्यमर्हति । अकुलीननराकीर्णो न राजा सुखमेधते ।।"}, {"c": "12.118", "n": "5", "i": 54101, "v": "कुलजः प्रकृतो राज्ञा तत्कुलीनतया सदा । न पापे कुरुते बुद्धिं निन्द्यमानोऽप्यनागसि ।।"}, {"c": "12.118", "n": "6", "i": 54102, "v": "अकुलीनस्तु पुरुषः प्रकृतः साधुसंक्षयात् । दुर्लभैश्वर्यतां प्राप्तो निन्दितः शत्रुतां व्रजेत् ।।"}, {"c": "12.118", "n": "7", "i": 54103, "v": "कुलीनं शिक्षितं प्राज्ञं ज्ञानविज्ञानकोविदम् । सर्वशास्त्रार्थतत्त्वज्ञं सहिष्णुं देशजं तथा ।।"}, {"c": "12.118", "n": "8", "i": 54104, "v": "कृतज्ञं बलवन्तं च क्षान्तं दान्तं जितेन्द्रियम् । अलुब्धं लब्धसंतुष्टं स्वामिमित्रबुभूषकम् ।।"}, {"c": "12.118", "n": "9", "i": 54105, "v": "सचिवं देशकालज्ञं सर्वसंग्रहणे रतम् । सत्कृतं युक्तमनसं हितैषिणमतन्द्रितम् ।।"}, {"c": "12.118", "n": "10", "i": 54106, "v": "युक्ताचारं स्वविषये संधिविग्रहकोविदम् । राज्ञस्त्रिवर्गवेत्तारं पौरजानपदप्रियम् ।।"}, {"c": "12.118", "n": "11", "i": 54107, "v": "खातकव्यूहतत्त्वज्ञं बलहर्षणकोविदम् । इङ्गिताकारतत्त्वज्ञं यात्रायानविशारदम् ।।"}, {"c": "12.118", "n": "12", "i": 54108, "v": "हस्तिशिक्षासु तत्त्वज्ञमहंकारविवर्जितम् । प्रगल्भं दक्षिणं दान्तं बलिनं युक्तकारिणम् ।।"}, {"c": "12.118", "n": "13", "i": 54109, "v": "चोक्षं चोक्षजनाकीर्णं सुवेषं सुखदर्शनम् । नायकं नीतिकुशलं गुणषष्ट्या समन्वितम् ।।"}, {"c": "12.118", "n": "14", "i": 54110, "v": "अस्तब्धं प्रश्रितं शक्तं मृदुवादिनमेव च । धीरं श्लक्ष्णं महर्द्धिं च देशकालोपपादकम् ।।"}, {"c": "12.118", "n": "15", "i": 54111, "v": "सचिवं यः प्रकुरुते न चैनमवमन्यते । तस्य विस्तीर्यते राज्यं ज्योत्स्ना ग्रहपतेरिव ।।"}, {"c": "12.118", "n": "16", "i": 54112, "v": "एतैरेव गुणैर्युक्तो राजा शास्त्रविशारदः । एष्टव्यो धर्मपरमः प्रजापालनतत्परः ।।"}, {"c": "12.118", "n": "17", "i": 54113, "v": "धीरो मर्षी शुचिः शीघ्रः काले पुरुषकारवित् । शुश्रूषुः श्रुतवाञ्श्रोता ऊहापोहविशारदः ।।"}, {"c": "12.118", "n": "18", "i": 54114, "v": "मेधावी धारणायुक्तो यथान्यायोपपादकः । दान्तः सदा प्रियाभाषी क्षमावांश्च विपर्यये ।।"}, {"c": "12.118", "n": "19", "i": 54115, "v": "दानाच्छेदे स्वयंकारी सुद्वारः सुखदर्शनः । आर्तहस्तप्रदो नित्यमाप्तंमन्यो नये रतः ।।"}, {"c": "12.118", "n": "20", "i": 54116, "v": "नाहंवादी न निर्द्वंद्वो न यत्किंचनकारकः । कृते कर्मण्यमोघानां कर्ता भृत्यजनप्रियः ।।"}, {"c": "12.118", "n": "21", "i": 54117, "v": "संगृहीतजनोऽस्तब्धः प्रसन्नवदनः सदा । दाता भृत्यजनावेक्षी न क्रोधी सुमहामनाः ।।"}, {"c": "12.118", "n": "22", "i": 54118, "v": "युक्तदण्डो न निर्दण्डो धर्मकार्यानुशासकः । चारनेत्रः परावेक्षी धर्मार्थकुशलः सदा ।।"}, {"c": "12.118", "n": "23", "i": 54119, "v": "राजा गुणशताकीर्ण एष्टव्यस्तादृशो भवेत् । योधाश्चैव मनुष्येन्द्र सर्वैर्गुणगुणैर्वृताः ।।"}, {"c": "12.118", "n": "24", "i": 54120, "v": "अन्वेष्टव्याः सुपुरुषाः सहाया राज्यधारणाः । न विमानयितव्याश्च राज्ञा वृद्धिमभीप्सता ।।"}, {"c": "12.118", "n": "25", "i": 54121, "v": "योधाः समरशौटीराः कृतज्ञाः शस्त्रकोविदाः । धर्मशास्त्रसमायुक्ताः पदातिजनसंयुताः ।।"}, {"c": "12.118", "n": "26", "i": 54122, "v": "अर्थमानविवृद्धाश्च रथचर्याविशारदाः । इष्वस्त्रकुशला यस्य तस्येयं नृपतेर्मही ।।"}, {"c": "12.118", "n": "27", "i": 54123, "v": "सर्वसंग्रहणे युक्तो नृपो भवति यः सदा । उत्थानशीलो मित्राढ्यः स राजा राजसत्तमः ।।"}, {"c": "12.118", "n": "28", "i": 54124, "v": "शक्या अश्वसहस्रेण वीरारोहेण भारत । संगृहीतमनुष्येण कृत्स्ना जेतुं वसुंधरा ।।"}, {"c": "12.119", "t": "भीष्म उवाच ।"}, {"c": "12.119", "n": "1", "i": 54125, "v": "एवं शुनासमान्भृत्यान्स्वस्थाने यो नराधिपः । नियोजयति कृत्येषु स राज्यफलमश्नुते ।।"}, {"c": "12.119", "n": "2", "i": 54126, "v": "न श्वा स्वस्थानमुत्क्रम्य प्रमाणमभि सत्कृतः । आरोप्यः श्वा स्वकात्स्थानादुत्क्रम्यान्यत्प्रपद्यते ।।"}, {"c": "12.119", "n": "3", "i": 54127, "v": "स्वजातिकुलसंपन्नाः स्वेषु कर्मस्ववस्थिताः । प्रकर्तव्या बुधा भृत्या नास्थाने प्रक्रिया क्षमा ।।"}, {"c": "12.119", "n": "4", "i": 54128, "v": "अनुरूपाणि कर्माणि भृत्येभ्यो यः प्रयच्छति । स भृत्यगुणसंपन्नं राजा फलमुपाश्नुते ।।"}, {"c": "12.119", "n": "5", "i": 54129, "v": "शरभः शरभस्थाने सिंहः सिंह इवोर्जितः । व्याघ्रो व्याघ्र इव स्थाप्यो द्वीपी द्वीपी यथा तथा ।।"}, {"c": "12.119", "n": "6", "i": 54130, "v": "कर्मस्विहानुरूपेषु न्यस्या भृत्या यथाविधि । प्रतिलोमं न भृत्यास्ते स्थाप्याः कर्मफलैषिणा ।।"}, {"c": "12.119", "n": "7", "i": 54131, "v": "यः प्रमाणमतिक्रम्य प्रतिलोमं नराधिपः । भृत्यान्स्थापयतेऽबुद्धिर्न स रञ्जयते प्रजाः ।।"}, {"c": "12.119", "n": "8", "i": 54132, "v": "न बालिशा न च क्षुद्रा न चाप्रतिमितेन्द्रियाः । नाकुलीना नराः पार्श्वे स्थाप्या राज्ञा हितैषिणा ।।"}, {"c": "12.119", "n": "9", "i": 54133, "v": "साधवः कुशलाः शूरा ज्ञानवन्तोऽनसूयकाः । अक्षुद्राः शुचयो दक्षा नराः स्युः पारिपार्श्वकाः ।।"}, {"c": "12.119", "n": "10", "i": 54134, "v": "न्यग्भूतास्तत्पराः क्षान्ताश्चौक्षाः प्रकृतिजाः शुभाः । स्वे स्वे स्थानेऽपरिक्रुष्टास्ते स्यू राज्ञो बहिश्चराः ।।"}, {"c": "12.119", "n": "11", "i": 54135, "v": "सिंहस्य सततं पार्श्वे सिंह एव जनो भवेत् । असिंहः सिंहसहितः सिंहवल्लभते फलम् ।।"}, {"c": "12.119", "n": "12", "i": 54136, "v": "यस्तु सिंहः श्वभिः कीर्णः सिंहकर्मफले रतः । न स सिंहफलं भोक्तुं शक्तः श्वभिरुपासितः ।।"}, {"c": "12.119", "n": "13", "i": 54137, "v": "एवमेतैर्मनुष्येन्द्र शूरैः प्राज्ञैर्बहुश्रुतैः । कुलीनैः सह शक्येत कृत्स्नां जेतुं वसुंधराम् ।।"}, {"c": "12.119", "n": "14", "i": 54138, "v": "नावैद्यो नानृजुः पार्श्वे नाविद्यो नामहाधनः । संग्राह्यो वसुधापालैर्भृत्यो भृत्यवतां वर ।।"}, {"c": "12.119", "n": "15", "i": 54139, "v": "बाणवद्विसृता यान्ति स्वामिकार्यपरा जनाः । ये भृत्याः पार्थिवहितास्तेषां सान्त्वं प्रयोजयेत् ।।"}, {"c": "12.119", "n": "16", "i": 54140, "v": "कोशश्च सततं रक्ष्यो यत्नमास्थाय राजभिः । कोशमूला हि राजानः कोशमूलकरो भव ।।"}, {"c": "12.119", "n": "17", "i": 54141, "v": "कोष्ठागारं च ते नित्यं स्फीतं धान्यैः सुसंचितम् । सदास्तु सत्सु संन्यस्तं धनधान्यपरो भव ।।"}, {"c": "12.119", "n": "18", "i": 54142, "v": "नित्ययुक्ताश्च ते भृत्या भवन्तु रणकोविदाः । वाजिनां च प्रयोगेषु वैशारद्यमिहेष्यते ।।"}, {"c": "12.119", "n": "19", "i": 54143, "v": "ज्ञातिबन्धुजनावेक्षी मित्रसंबन्धिसंवृतः । पौरकार्यहितान्वेषी भव कौरवनन्दन ।।"}, {"c": "12.119", "n": "20", "i": 54144, "v": "एषा ते नैष्ठिकी बुद्धिः प्रज्ञा चाभिहिता मया । श्वा ते निदर्शनं तात किं भूयः श्रोतुमिच्छसि ।।"}, {"c": "12.120", "t": "युधिष्ठिर उवाच ।"}, {"c": "12.120", "n": "1", "i": 54145, "v": "राजवृत्तान्यनेकानि त्वया प्रोक्तानि भारत । पूर्वैः पूर्वनियुक्तानि राजधर्मार्थवेदिभिः ।।"}, {"c": "12.120", "n": "2", "i": 54146, "v": "तदेव विस्तरेणोक्तं पूर्वैर्दृष्टं सतां मतम् । प्रणयं राजधर्माणां प्रब्रूहि भरतर्षभ ।।"}, {"c": "12.120", "t": "भीष्म उवाच ।"}, {"c": "12.120", "n": "3", "i": 54147, "v": "रक्षणं सर्वभूतानामिति क्षत्रे परं मतम् । तद्यथा रक्षणं कुर्यात्तथा शृणु महीपते ।।"}, {"c": "12.120", "n": "4", "i": 54148, "v": "यथा बर्हाणि चित्राणि बिभर्ति भुजगाशनः । तथा बहुविधं राजा रूपं कुर्वीत धर्मवित् ।।"}, {"c": "12.120", "n": "5", "i": 54149, "v": "तैक्ष्ण्यं जिह्मत्वमादान्त्यं सत्यमार्जवमेव च । मध्यस्थः सत्त्वमातिष्ठंस्तथा वै सुखमृच्छति ।।"}, {"c": "12.120", "n": "6", "i": 54150, "v": "यस्मिन्नर्थे हितं यत्स्यात्तद्वर्णं रूपमाविशेत् । बहुरूपस्य राज्ञो हि सूक्ष्मोऽप्यर्थो न सीदति ।।"}, {"c": "12.120", "n": "7", "i": 54151, "v": "नित्यं रक्षितमन्त्रः स्याद्यथा मूकः शरच्छिखी । श्लक्ष्णाक्षरतनुः श्रीमान्भवेच्छास्त्रविशारदः ।।"}, {"c": "12.120", "n": "8", "i": 54152, "v": "आपद्द्वारेषु यत्तः स्याज्जलप्रस्रवणेष्विव । शैलवर्षोदकानीव द्विजान्सिद्धान्समाश्रयेत् ।।"}, {"c": "12.120", "n": "9", "i": 54153, "v": "अर्थकामः शिखां राजा कुर्याद्धर्मध्वजोपमाम् । नित्यमुद्यतदण्डः स्यादाचरेच्चाप्रमादतः । लोके चायव्ययौ दृष्ट्वा वृक्षाद्वृक्षमिवाप्लवन् ।।"}, {"c": "12.120", "n": "10", "i": 54154, "v": "मृजावान्स्यात्स्वयूथ्येषु भावानि चरणैः क्षिपेत् । जातपक्षः परिस्पन्देद्रक्षेद्वैकल्यमात्मनः ।।"}, {"c": "12.120", "n": "11", "i": 54155, "v": "दोषान्विवृणुयाच्छत्रोः परपक्षान्विधूनयेत् । काननेष्विव पुष्पाणि बर्हीवार्थान्समाचरेत् ।।"}, {"c": "12.120", "n": "12", "i": 54156, "v": "उच्छ्रितानाश्रयेत्स्फीतान्नरेन्द्रानचलोपमान् । श्रयेच्छायामविज्ञातां गुप्तं शरणमाश्रयेत् ।।"}, {"c": "12.120", "n": "13", "i": 54157, "v": "प्रावृषीवासितग्रीवो मज्जेत निशि निर्जने । मायूरेण गुणेनैव स्त्रीभिश्चालक्षितश्चरेत् । न जह्याच्च तनुत्राणं रक्षेदात्मानमात्मना ।।"}, {"c": "12.120", "n": "14", "i": 54158, "v": "चारभूमिष्वभिगमान्पाशांश्च परिवर्जयेत् । पीडयेच्चापि तां भूमिं प्रणश्येद्गहने पुनः ।।"}, {"c": "12.120", "n": "15", "i": 54159, "v": "हन्यात्क्रुद्धानतिविषान्ये जिह्मगतयोऽहितान् । नाश्रयेद्बालबर्हाणि सन्निवासानि वासयेत् ।।"}, {"c": "12.120", "n": "16", "i": 54160, "v": "सदा बर्हिनिभः कामं प्रसक्तिकृतमाचरेत् । सर्वतश्चाददेत्प्रज्ञां पतंगान्गहनेष्विव । एवं मयूरवद्राजा स्वराष्ट्रं परिपालयेत् ।।"}, {"c": "12.120", "n": "17", "i": 54161, "v": "आत्मवृद्धिकरीं नीतिं विदधीत विचक्षणः । आत्मसंयमनं बुद्ध्या परबुद्ध्यावतारणम् । बुद्ध्या चात्मगुणप्राप्तिरेतच्छास्त्रनिदर्शनम् ।।"}, {"c": "12.120", "n": "18", "i": 54162, "v": "परं चाश्वासयेत्साम्ना स्वशक्तिं चोपलक्षयेत् । आत्मनः परिमर्शेन बुद्धिं बुद्ध्या विचारयेत् । सान्त्वयोगमतिः प्राज्ञः कार्याकार्यविचारकः ।।"}, {"c": "12.120", "n": "19", "i": 54163, "v": "निगूढबुद्धिर्धीरः स्याद्वक्तव्ये वक्ष्यते तथा । संनिकृष्टां कथां प्राज्ञो यदि बुद्ध्या बृहस्पतिः । स्वभावमेष्यते तप्तं कृष्णायसमिवोदके ।।"}, {"c": "12.120", "n": "20", "i": 54164, "v": "अनुयुञ्जीत कृत्यानि सर्वाण्येव महीपतिः । आगमैरुपदिष्टानि स्वस्य चैव परस्य च ।।"}, {"c": "12.120", "n": "21", "i": 54165, "v": "क्षुद्रं क्रूरं तथा प्राज्ञं शूरं चार्थविशारदम् । स्वकर्मणि नियुञ्जीत ये चान्ये वचनाधिकाः ।।"}, {"c": "12.120", "n": "22", "i": 54166, "v": "अप्यदृष्ट्वा नियुक्तानि अनुरूपेषु कर्मसु । सर्वांस्ताननुवर्तेत स्वरांस्तन्त्रीरिवायता ।।"}, {"c": "12.120", "n": "23", "i": 54167, "v": "धर्माणामविरोधेन सर्वेषां प्रियमाचरेत् । ममायमिति राजा यः स पर्वत इवाचलः ।।"}, {"c": "12.120", "n": "24", "i": 54168, "v": "व्यवसायं समाधाय सूर्यो रश्मिमिवायताम् । धर्ममेवाभिरक्षेत कृत्वा तुल्ये प्रियाप्रिये ।।"}, {"c": "12.120", "n": "25", "i": 54169, "v": "कुलप्रकृतिदेशानां धर्मज्ञान्मृदुभाषिणः । मध्ये वयसि निर्दोषान्हिते युक्ताञ्जितेन्द्रियान् ।।"}, {"c": "12.120", "n": "26", "i": 54170, "v": "अलुब्धाञ्शिक्षितान्दान्तान्धर्मेषु परिनिष्ठितान् । स्थापयेत्सर्वकार्येषु राजा धर्मार्थरक्षिणः ।।"}, {"c": "12.120", "n": "27", "i": 54171, "v": "एतेनैव प्रकारेण कृत्यानामागतिं गतिम् । युक्तः समनुतिष्ठेत तुष्टश्चारैरुपस्कृतः ।।"}, {"c": "12.120", "n": "28", "i": 54172, "v": "अमोघक्रोधहर्षस्य स्वयं कृत्यान्ववेक्षिणः । आत्मप्रत्ययकोशस्य वसुधैव वसुंधरा ।।"}, {"c": "12.120", "n": "29", "i": 54173, "v": "व्यक्तश्चानुग्रहो यस्य यथार्थश्चापि निग्रहः । गुप्तात्मा गुप्तराष्ट्रश्च स राजा राजधर्मवित् ।।"}, {"c": "12.120", "n": "30", "i": 54174, "v": "नित्यं राष्ट्रमवेक्षेत गोभिः सूर्य इवोत्पतन् । चारांश्च नचरान्विद्यात्तथा बुद्ध्या न संज्वरेत् ।।"}, {"c": "12.120", "n": "31", "i": 54175, "v": "कालप्राप्तमुपादद्यान्नार्थं राजा प्रसूचयेत् । अहन्यहनि संदुह्यान्महीं गामिव बुद्धिमान् ।।"}, {"c": "12.120", "n": "32", "i": 54176, "v": "यथा क्रमेण पुष्पेभ्यश्चिनोति मधु षट्पदः । तथा द्रव्यमुपादाय राजा कुर्वीत संचयम् ।।"}, {"c": "12.120", "n": "33", "i": 54177, "v": "यद्धि गुप्तावशिष्टं स्यात्तद्धितं धर्मकामयोः । संचयानुविसर्गी स्याद्राजा शास्त्रविदात्मवान् ।।"}, {"c": "12.120", "n": "34", "i": 54178, "v": "नाल्पमर्थं परिभवेन्नावमन्येत शात्रवान् । बुद्ध्यावबुध्येदात्मानं न चाबुद्धिषु विश्वसेत् ।।"}, {"c": "12.120", "n": "35", "i": 54179, "v": "धृतिर्दाक्ष्यं संयमो बुद्धिरग्र्या; धैर्यं शौर्यं देशकालोऽप्रमादः । स्वल्पस्य वा महतो वापि वृद्धौ; धनस्यैतान्यष्ट समिन्धनानि ।।"}, {"c": "12.120", "n": "36", "i": 54180, "v": "अग्निस्तोको वर्धते ह्याज्यसिक्तो; बीजं चैकं बहुसाहस्रमेति । क्षयोदयौ विपुलौ संनिशाम्य; तस्मादल्पं नावमन्येत विद्वान् ।।"}, {"c": "12.120", "n": "37", "i": 54181, "v": "बालोऽबालः स्थविरो वा रिपुर्यः; सदा प्रमत्तं पुरुषं निहन्यात् । कालेनान्यस्तस्य मूलं हरेत; कालज्ञाता पार्थिवानां वरिष्ठः ।।"}, {"c": "12.120", "n": "38", "i": 54182, "v": "हरेत्कीर्तिं धर्ममस्योपरुन्ध्या;दर्थे दीर्घं वीर्यमस्योपहन्यात् । रिपुर्द्वेष्टा दुर्बलो वा बली वा; तस्माच्छत्रौ नैव हेडेद्यतात्मा ।।"}, {"c": "12.120", "n": "39", "i": 54183, "v": "क्षयं शत्रोः संचयं पालनं चा;प्युभौ चार्थौ सहितौ धर्मकामौ । अतश्चान्यन्मतिमान्संदधीत; तस्माद्राजा बुद्धिमन्तं श्रयेत ।।"}, {"c": "12.120", "n": "40", "i": 54184, "v": "बुद्धिर्दीप्ता बलवन्तं हिनस्ति; बलं बुद्ध्या वर्धते पाल्यमानम् । शत्रुर्बुद्ध्या सीदते वर्धमानो; बुद्धेः पश्चात्कर्म यत्तत्प्रशस्तम् ।।"}, {"c": "12.120", "n": "41", "i": 54185, "v": "सर्वान्कामान्कामयानो हि धीरः; सत्त्वेनाल्पेनाप्लुते हीनदेहः । यथात्मानं प्रार्थयतेऽर्थमानैः; श्रेयःपात्रं पूरयते ह्यनल्पम् ।।"}, {"c": "12.120", "n": "42", "i": 54186, "v": "तस्माद्राजा प्रगृहीतः परेषु; मूलं लक्ष्म्याः सर्वतोऽभ्याददीत । दीर्घं कालमपि संपीड्यमानो; विद्युत्संपातमिव मानोर्जितः स्यात् ।।"}, {"c": "12.120", "n": "43", "i": 54187, "v": "विद्या तपो वा विपुलं धनं वा; सर्वमेतद्व्यवसायेन शक्यम् । ब्रह्म यत्तं निवसति देहवत्सु; तस्माद्विद्याद्व्यवसायं प्रभूतम् ।।"}, {"c": "12.120", "n": "44", "i": 54188, "v": "यत्रासते मतिमन्तो मनस्विनः; शक्रो विष्णुर्यत्र सरस्वती च । वसन्ति भूतानि च यत्र नित्यं; तस्माद्विद्वान्नावमन्येत देहम् ।।"}, {"c": "12.120", "n": "45", "i": 54189, "v": "लुब्धं हन्यात्संप्रदानेन नित्यं; लुब्धस्तृप्तिं परवित्तस्य नैति । सर्वो लुब्धः कर्मगुणोपभोगे; योऽर्थैर्हीनो धर्मकामौ जहाति ।।"}, {"c": "12.120", "n": "46", "i": 54190, "v": "धनं भोज्यं पुत्रदारं समृद्धिं; सर्वो लुब्धः प्रार्थयते परेषाम् । लुब्धे दोषाः संभवन्तीह सर्वे; तस्माद्राजा न प्रगृह्णीत लुब्धान् ।।"}, {"c": "12.120", "n": "47", "i": 54191, "v": "संदर्शने सत्पुरुषं जघन्यमपि चोदयेत् । आरम्भान्द्विषतां प्राज्ञः सर्वानर्थांस्तु सूदयेत् ।।"}, {"c": "12.120", "n": "48", "i": 54192, "v": "धर्मान्वितेषु विज्ञातो मन्त्री गुप्तश्च पाण्डव । आप्तो राजन्कुलीनश्च पर्याप्तो राज्यसंग्रहे ।।"}, {"c": "12.120", "n": "49", "i": 54193, "v": "विधिप्रवृत्तान्नरदेवधर्मा;नुक्तान्समासेन निबोध बुद्ध्या । इमान्विदध्याद्व्यनुसृत्य यो वै; राजा महीं पालयितुं स शक्तः ।।"}, {"c": "12.120", "n": "50", "i": 54194, "v": "अनीतिजं यद्यविधानजं सुखं; हठप्रणीतं विविधं प्रदृश्यते । न विद्यते तस्य गतिर्महीपते;र्न विद्यते राष्ट्रजमुत्तमं सुखम् ।।"}, {"c": "12.120", "n": "51", "i": 54195, "v": "धनैर्विशिष्टान्मतिशीलपूजिता;न्गुणोपपन्नान्युधि दृष्टविक्रमान् । गुणेषु दृष्टानचिरादिहात्मवा;न्सतोऽभिसंधाय निहन्ति शात्रवान् ।।"}, {"c": "12.120", "n": "52", "i": 54196, "v": "पश्येदुपायान्विविधैः क्रियापथै;र्न चानुपायेन मतिं निवेशयेत् । श्रियं विशिष्टां विपुलं यशो धनं; न दोषदर्शी पुरुषः समश्नुते ।।"}, {"c": "12.120", "n": "53", "i": 54197, "v": "प्रीतिप्रवृत्तौ विनिवर्तने तथा; सुहृत्सु विज्ञाय निवृत्य चोभयोः । यदेव मित्रं गुरुभारमावहे;त्तदेव सुस्निग्धमुदाहरेद्बुधः ।।"}, {"c": "12.120", "n": "54", "i": 54198, "v": "एतान्मयोक्तांस्तव राजधर्मा;न्नृणां च गुप्तौ मतिमादधत्स्व । अवाप्स्यसे पुण्यफलं सुखेन; सर्वो हि लोकोत्तमधर्ममूलः ।।"}, {"c": "12.121", "t": "युधिष्ठिर उवाच ।"}, {"c": "12.121", "n": "1", "i": 54199, "v": "अयं पितामहेनोक्तो राजधर्मः सनातनः । ईश्वरश्च महादण्डो दण्डे सर्वं प्रतिष्ठितम् ।।"}, {"c": "12.121", "n": "2", "i": 54200, "v": "देवतानामृषीणां च पितॄणां च महात्मनाम् । यक्षरक्षःपिशाचानां मर्त्यानां च विशेषतः ।।"}, {"c": "12.121", "n": "3", "i": 54201, "v": "सर्वेषां प्राणिनां लोके तिर्यक्ष्वपि निवासिनाम् । सर्वव्यापी महातेजा दण्डः श्रेयानिति प्रभो ।।"}, {"c": "12.121", "n": "4", "i": 54202, "v": "इत्येतदुक्तं भवता सर्वं दण्ड्यं चराचरम् । दृश्यते लोकमासक्तं ससुरासुरमानुषम् ।।"}, {"c": "12.121", "n": "5", "i": 54203, "v": "एतदिच्छाम्यहं ज्ञातुं तत्त्वेन भरतर्षभ । को दण्डः कीदृशो दण्डः किंरूपः किंपरायणः ।।"}, {"c": "12.121", "n": "6", "i": 54204, "v": "किमात्मकः कथंभूतः कतिमूर्तिः कथंप्रभुः । जागर्ति स कथं दण्डः प्रजास्ववहितात्मकः ।।"}, {"c": "12.121", "n": "7", "i": 54205, "v": "कश्च पूर्वापरमिदं जागर्ति परिपालयन् । कश्च विज्ञायते पूर्वं कोऽपरो दण्डसंज्ञितः । किंसंस्थश्च भवेद्दण्डः का चास्य गतिरिष्यते ।।"}, {"c": "12.121", "t": "भीष्म उवाच ।"}, {"c": "12.121", "n": "8", "i": 54206, "v": "शृणु कौरव्य यो दण्डो व्यवहार्यो यथा च सः । यस्मिन्हि सर्वमायत्तं स दण्ड इह केवलः ।।"}, {"c": "12.121", "n": "9", "i": 54207, "v": "धर्मस्याख्या महाराज व्यवहार इतीष्यते । तस्य लोपः कथं न स्याल्लोकेष्ववहितात्मनः । इत्यर्थं व्यवहारस्य व्यवहारत्वमिष्यते ।।"}, {"c": "12.121", "n": "10", "i": 54208, "v": "अपि चैतत्पुरा राजन्मनुना प्रोक्तमादितः । सुप्रणीतेन दण्डेन प्रियाप्रियसमात्मना । प्रजा रक्षति यः सम्यग्धर्म एव स केवलः ।।"}, {"c": "12.121", "n": "11", "i": 54209, "v": "अथोक्तमेतद्वचनं प्रागेव मनुना पुरा । जन्म चोक्तं वसिष्ठेन ब्रह्मणो वचनं महत् ।।"}, {"c": "12.121", "n": "12", "i": 54210, "v": "प्रागिदं वचनं प्रोक्तमतः प्राग्वचनं विदुः । व्यवहारस्य चाख्यानाद्व्यवहार इहोच्यते ।।"}, {"c": "12.121", "n": "13", "i": 54211, "v": "दण्डात्त्रिवर्गः सततं सुप्रणीतात्प्रवर्तते । दैवं हि परमो दण्डो रूपतोऽग्निरिवोच्छिखः ।।"}, {"c": "12.121", "n": "14", "i": 54212, "v": "नीलोत्पलदलश्यामश्चतुर्दंष्ट्रश्चतुर्भुजः । अष्टपान्नैकनयनः शङ्कुकर्णोर्ध्वरोमवान् ।।"}, {"c": "12.121", "n": "15", "i": 54213, "v": "जटी द्विजिह्वस्ताम्रास्यो मृगराजतनुच्छदः । एतद्रूपं बिभर्त्युग्रं दण्डो नित्यं दुरावरः ।।"}, {"c": "12.121", "n": "16", "i": 54214, "v": "असिर्गदा धनुः शक्तिस्त्रिशूलं मुद्गरः शरः । मुसलं परशुश्चक्रं प्रासो दण्डर्ष्टितोमराः ।।"}, {"c": "12.121", "n": "17", "i": 54215, "v": "सर्वप्रहरणीयानि सन्ति यानीह कानिचित् । दण्ड एव हि सर्वात्मा लोके चरति मूर्तिमान् ।।"}, {"c": "12.121", "n": "18", "i": 54216, "v": "भिन्दंश्छिन्दन्रुजन्कृन्तन्दारयन्पाटयंस्तथा । घातयन्नभिधावंश्च दण्ड एव चरत्युत ।।"}, {"c": "12.121", "n": "19", "i": 54217, "v": "असिर्विशसनो धर्मस्तीक्ष्णवर्त्मा दुरासदः । श्रीगर्भो विजयः शास्ता व्यवहारः प्रजागरः ।।"}, {"c": "12.121", "n": "20", "i": 54218, "v": "शास्त्रं ब्राह्मणमन्त्रश्च शास्ता प्राग्वचनं गतः । धर्मपालोऽक्षरो देवः सत्यगो नित्यगो ग्रहः ।।"}, {"c": "12.121", "n": "21", "i": 54219, "v": "असङ्गो रुद्रतनयो मनुज्येष्ठः शिवंकरः । नामान्येतानि दण्डस्य कीर्तितानि युधिष्ठिर ।।"}, {"c": "12.121", "n": "22", "i": 54220, "v": "दण्डो हि भगवान्विष्णुर्यज्ञो नारायणः प्रभुः । शश्वद्रूपं महद्बिभ्रन्महापुरुष उच्यते ।।"}, {"c": "12.121", "n": "23", "i": 54221, "v": "यथोक्ता ब्रह्मकन्येति लक्ष्मीर्नीतिः सरस्वती । दण्डनीतिर्जगद्धात्री दण्डो हि बहुविग्रहः ।।"}, {"c": "12.121", "n": "24", "i": 54222, "v": "अर्थानर्थौ सुखं दुःखं धर्माधर्मौ बलाबले । दौर्भाग्यं भागधेयं च पुण्यापुण्ये गुणागुणौ ।।"}, {"c": "12.121", "n": "25", "i": 54223, "v": "कामाकामावृतुर्मासः शर्वरी दिवसः क्षणः । अप्रसादः प्रसादश्च हर्षः क्रोधः शमो दमः ।।"}, {"c": "12.121", "n": "26", "i": 54224, "v": "दैवं पुरुषकारश्च मोक्षामोक्षौ भयाभये । हिंसाहिंसे तपो यज्ञः संयमोऽथ विषाविषम् ।।"}, {"c": "12.121", "n": "27", "i": 54225, "v": "अन्तश्चादिश्च मध्यं च कृत्यानां च प्रपञ्चनम् । मदः प्रमादो दर्पश्च दम्भो धैर्यं नयानयौ ।।"}, {"c": "12.121", "n": "28", "i": 54226, "v": "अशक्तिः शक्तिरित्येव मानस्तम्भौ व्ययाव्ययौ । विनयश्च विसर्गश्च कालाकालौ च भारत ।।"}, {"c": "12.121", "n": "29", "i": 54227, "v": "अनृतं ज्ञाज्ञता सत्यं श्रद्धाश्रद्धे तथैव च । क्लीबता व्यवसायश्च लाभालाभौ जयाजयौ ।।"}, {"c": "12.121", "n": "30", "i": 54228, "v": "तीक्ष्णता मृदुता मृत्युरागमानागमौ तथा । विराद्धिश्चैव राद्धिश्च कार्याकार्ये बलाबले ।।"}, {"c": "12.121", "n": "31", "i": 54229, "v": "असूया चानसूया च धर्माधर्मौ तथैव च । अपत्रपानपत्रपे ह्रीश्च संपद्विपच्च ह ।।"}, {"c": "12.121", "n": "32", "i": 54230, "v": "तेजः कर्मणि पाण्डित्यं वाक्शक्तिस्तत्त्वबुद्धिता । एवं दण्डस्य कौरव्य लोकेऽस्मिन्बहुरूपता ।।"}, {"c": "12.121", "n": "33", "i": 54231, "v": "न स्याद्यदीह दण्डो वै प्रमथेयुः परस्परम् । भयाद्दण्डस्य चान्योन्यं घ्नन्ति नैव युधिष्ठिर ।।"}, {"c": "12.121", "n": "34", "i": 54232, "v": "दण्डेन रक्ष्यमाणा हि राजन्नहरहः प्रजाः । राजानं वर्धयन्तीह तस्माद्दण्डः परायणम् ।।"}, {"c": "12.121", "n": "35", "i": 54233, "v": "व्यवस्थापयति क्षिप्रमिमं लोकं नरेश्वर । सत्ये व्यवस्थितो धर्मो ब्राह्मणेष्ववतिष्ठते ।।"}, {"c": "12.121", "n": "36", "i": 54234, "v": "धर्मयुक्ता द्विजाः श्रेष्ठा वेदयुक्ता भवन्ति च । बभूव यज्ञो वेदेभ्यो यज्ञः प्रीणाति देवताः ।।"}, {"c": "12.121", "n": "37", "i": 54235, "v": "प्रीताश्च देवता नित्यमिन्द्रे परिददत्युत । अन्नं ददाति शक्रश्चाप्यनुगृह्णन्निमाः प्रजाः ।।"}, {"c": "12.121", "n": "38", "i": 54236, "v": "प्राणाश्च सर्वभूतानां नित्यमन्ने प्रतिष्ठिताः । तस्मात्प्रजाः प्रतिष्ठन्ते दण्डो जागर्ति तासु च ।।"}, {"c": "12.121", "n": "39", "i": 54237, "v": "एवंप्रयोजनश्चैव दण्डः क्षत्रियतां गतः । रक्षन्प्रजाः प्रजागर्ति नित्यं सुविहितोऽक्षरः ।।"}, {"c": "12.121", "n": "40", "i": 54238, "v": "ईश्वरः पुरुषः प्राणः सत्त्वं वित्तं प्रजापतिः । भूतात्मा जीव इत्येव नामभिः प्रोच्यतेऽष्टभिः ।।"}, {"c": "12.121", "n": "41", "i": 54239, "v": "अददद्दण्ड एवास्मै ध्रुवमैश्वर्यमेव च । बले नयश्च संयुक्तः सदा पञ्चविधात्मकः ।।"}, {"c": "12.121", "n": "42", "i": 54240, "v": "कुलबाहुधनामात्याः प्रज्ञा चोक्ता बलानि च । आहार्यं चाष्टकैर्द्रव्यैर्बलमन्यद्युधिष्ठिर ।।"}, {"c": "12.121", "n": "43", "i": 54241, "v": "हस्तिनोऽश्वा रथाः पत्तिर्नावो विष्टिस्तथैव च । दैशिकाश्चारकाश्चैव तदष्टाङ्गं बलं स्मृतम् ।।"}, {"c": "12.121", "n": "44", "i": 54242, "v": "अष्टाङ्गस्य तु युक्तस्य हस्तिनो हस्तियायिनः । अश्वारोहाः पदाताश्च मन्त्रिणो रसदाश्च ये ।।"}, {"c": "12.121", "n": "45", "i": 54243, "v": "भिक्षुकाः प्राड्विवाकाश्च मौहूर्ता दैवचिन्तकाः । कोशो मित्राणि धान्यं च सर्वोपकरणानि च ।।"}, {"c": "12.121", "n": "46", "i": 54244, "v": "सप्तप्रकृति चाष्टाङ्गं शरीरमिह यद्विदुः । राज्यस्य दण्ड एवाङ्गं दण्डः प्रभव एव च ।।"}, {"c": "12.121", "n": "47", "i": 54245, "v": "ईश्वरेण प्रयत्नेन धारणे क्षत्रियस्य हि । दण्डो दत्तः समानात्मा दण्डो हीदं सनातनम् । राज्ञां पूज्यतमो नान्यो यथाधर्मप्रदर्शनः ।।"}, {"c": "12.121", "n": "48", "i": 54246, "v": "ब्रह्मणा लोकरक्षार्थं स्वधर्मस्थापनाय च । भर्तृप्रत्यय उत्पन्नो व्यवहारस्तथापरः । तस्माद्यः सहितो दृष्टो भर्तृप्रत्ययलक्षणः ।।"}, {"c": "12.121", "n": "49", "i": 54247, "v": "व्यवहारस्तु वेदात्मा वेदप्रत्यय उच्यते । मौलश्च नरशार्दूल शास्त्रोक्तश्च तथापरः ।।"}, {"c": "12.121", "n": "50", "i": 54248, "v": "उक्तो यश्चापि दण्डोऽसौ भर्तृप्रत्ययलक्षणः । ज्ञेयो न स नरेन्द्रस्थो दण्डप्रत्यय एव च ।।"}, {"c": "12.121", "n": "51", "i": 54249, "v": "दण्डप्रत्ययदृष्टोऽपि व्यवहारात्मकः स्मृतः । व्यवहारः स्मृतो यश्च स वेदविषयात्मकः ।।"}, {"c": "12.121", "n": "52", "i": 54250, "v": "यश्च वेदप्रसूतात्मा स धर्मो गुणदर्शकः । धर्मप्रत्यय उत्पन्नो यथाधर्मः कृतात्मभिः ।।"}, {"c": "12.121", "n": "53", "i": 54251, "v": "व्यवहारः प्रजागोप्ता ब्रह्मदिष्टो युधिष्ठिर । त्रीन्धारयति लोकान्वै सत्यात्मा भूतिवर्धनः ।।"}, {"c": "12.121", "n": "54", "i": 54252, "v": "यश्च दण्डः स दृष्टो नो व्यवहारः सनातनः । व्यवहारश्च यो दृष्टः स धर्म इति नः श्रुतः । यश्च वेदः स वै धर्मो यश्च धर्मः स सत्पथः ।।"}, {"c": "12.121", "n": "55", "i": 54253, "v": "ब्रह्मा प्रजापतिः पूर्वं बभूवाथ पितामहः । लोकानां स हि सर्वेषां ससुरासुररक्षसाम् । समनुष्योरगवतां कर्ता चैव स भूतकृत् ।।"}, {"c": "12.121", "n": "56", "i": 54254, "v": "ततो नो व्यवहारोऽयं भर्तृप्रत्ययलक्षणः । तस्मादिदमवोचाम व्यवहारनिदर्शनम् ।।"}, {"c": "12.121", "n": "57", "i": 54255, "v": "माता पिता च भ्राता च भार्या चाथ पुरोहितः । नादण्ड्यो विद्यते राज्ञां यः स्वधर्मे न तिष्ठति ।।"}, {"c": "12.122", "t": "भीष्म उवाच ।"}, {"c": "12.122", "n": "1", "i": 54256, "v": "अत्राप्युदाहरन्तीममितिहासं पुरातनम् । अङ्गेषु राजा द्युतिमान्वसुहोम इति श्रुतः ।।"}, {"c": "12.122", "n": "2", "i": 54257, "v": "स राजा धर्मनित्यः सन्सह पत्न्या महातपाः । मुञ्जपृष्ठं जगामाथ देवर्षिगणपूजितम् ।।"}, {"c": "12.122", "n": "3", "i": 54258, "v": "तत्र शृङ्गे हिमवतो मेरौ कनकपर्वते । यत्र मुञ्जवटे रामो जटाहरणमादिशत् ।।"}, {"c": "12.122", "n": "4", "i": 54259, "v": "तदाप्रभृति राजेन्द्र ऋषिभिः संशितव्रतैः । मुञ्जपृष्ठ इति प्रोक्तः स देशो रुद्रसेवितः ।।"}, {"c": "12.122", "n": "5", "i": 54260, "v": "स तत्र बहुभिर्युक्तः सदा श्रुतिमयैर्गुणैः । ब्राह्मणानामनुमतो देवर्षिसदृशोऽभवत् ।।"}, {"c": "12.122", "n": "6", "i": 54261, "v": "तं कदाचिददीनात्मा सखा शक्रस्य मानितः । अभ्यागच्छन्महीपालो मान्धाता शत्रुकर्शनः ।।"}, {"c": "12.122", "n": "7", "i": 54262, "v": "सोऽभिसृत्य तु मान्धाता वसुहोमं नराधिपम् । दृष्ट्वा प्रकृष्टं तपसा विनयेनाभ्यतिष्ठत ।।"}, {"c": "12.122", "n": "8", "i": 54263, "v": "वसुहोमोऽपि राज्ञो वै गामर्घ्यं च न्यवेदयत् । अष्टाङ्गस्य च राज्यस्य पप्रच्छ कुशलं तदा ।।"}, {"c": "12.122", "n": "9", "i": 54264, "v": "सद्भिराचरितं पूर्वं यथावदनुयायिनम् । अपृच्छद्वसुहोमस्तं राजन्किं करवाणि ते ।।"}, {"c": "12.122", "n": "10", "i": 54265, "v": "सोऽब्रवीत्परमप्रीतो मान्धाता राजसत्तमम् । वसुहोमं महाप्राज्ञमासीनं कुरुनन्दन ।।"}, {"c": "12.122", "n": "11", "i": 54266, "v": "बृहस्पतेर्मतं राजन्नधीतं सकलं त्वया । तथैवौशनसं शास्त्रं विज्ञातं ते नराधिप ।।"}, {"c": "12.122", "n": "12", "i": 54267, "v": "तदहं श्रोतुमिच्छामि दण्ड उत्पद्यते कथम् । किं वापि पूर्वं जागर्ति किं वा परममुच्यते ।।"}, {"c": "12.122", "n": "13", "i": 54268, "v": "कथं क्षत्रियसंस्थश्च दण्डः संप्रत्यवस्थितः । ब्रूहि मे सुमहाप्राज्ञ ददाम्याचार्यवेतनम् ।।"}, {"c": "12.122", "t": "वसुहोम उवाच ।"}, {"c": "12.122", "n": "14", "i": 54269, "v": "शृणु राजन्यथा दण्डः संभूतो लोकसंग्रहः । प्रजाविनयरक्षार्थं धर्मस्यात्मा सनातनः ।।"}, {"c": "12.122", "n": "15", "i": 54270, "v": "ब्रह्मा यियक्षुर्भगवान्सर्वलोकपितामहः । ऋत्विजं नात्मना तुल्यं ददर्शेति हि नः श्रुतम् ।।"}, {"c": "12.122", "n": "16", "i": 54271, "v": "स गर्भं शिरसा देवो वर्षपूगानधारयत् । पूर्णे वर्षसहस्रे तु स गर्भः क्षुवतोऽपतत् ।।"}, {"c": "12.122", "n": "17", "i": 54272, "v": "स क्षुपो नाम संभूतः प्रजापतिररिंदम । ऋत्विगासीत्तदा राजन्यज्ञे तस्य महात्मनः ।।"}, {"c": "12.122", "n": "18", "i": 54273, "v": "तस्मिन्प्रवृत्ते सत्रे तु ब्रह्मणः पार्थिवर्षभ । हृष्टरूपप्रचारत्वाद्दण्डः सोऽन्तर्हितोऽभवत् ।।"}, {"c": "12.122", "n": "19", "i": 54274, "v": "तस्मिन्नन्तर्हिते चाथ प्रजानां संकरोऽभवत् । नैव कार्यं न चाकार्यं भोज्याभोज्यं न विद्यते ।।"}, {"c": "12.122", "n": "20", "i": 54275, "v": "पेयापेयं कुतः सिद्धिर्हिंसन्ति च परस्परम् । गम्यागम्यं तदा नासीत्परस्वं स्वं च वै समम् ।।"}, {"c": "12.122", "n": "21", "i": 54276, "v": "परस्परं विलुम्पन्ते सारमेया इवामिषम् । अबलं बलिनो जघ्नुर्निर्मर्यादमवर्तत ।।"}, {"c": "12.122", "n": "22", "i": 54277, "v": "ततः पितामहो विष्णुं भगवन्तं सनातनम् । संपूज्य वरदं देवं महादेवमथाब्रवीत् ।।"}, {"c": "12.122", "n": "23", "i": 54278, "v": "अत्र साध्वनुकम्पां वै कर्तुमर्हसि केवलम् । संकरो न भवेदत्र यथा वै तद्विधीयताम् ।।"}, {"c": "12.122", "n": "24", "i": 54279, "v": "ततः स भगवान्ध्यात्वा चिरं शूलजटाधरः । आत्मानमात्मना दण्डमसृजद्देवसत्तमः ।।"}, {"c": "12.122", "n": "25", "i": 54280, "v": "तस्माच्च धर्मचरणां नीतिं देवीं सरस्वतीम् । असृजद्दण्डनीतिः सा त्रिषु लोकेषु विश्रुता ।।"}, {"c": "12.122", "n": "26", "i": 54281, "v": "भूयः स भगवान्ध्यात्वा चिरं शूलवरायुधः । तस्य तस्य निकायस्य चकारैकैकमीशरम् ।।"}, {"c": "12.122", "n": "27", "i": 54282, "v": "देवानामीश्वरं चक्रे देवं दशशतेक्षणम् । यमं वैवस्वतं चापि पितॄणामकरोत्पतिम् ।।"}, {"c": "12.122", "n": "28", "i": 54283, "v": "धनानां रक्षसां चापि कुबेरमपि चेश्वरम् । पर्वतानां पतिं मेरुं सरितां च महोदधिम् ।।"}, {"c": "12.122", "n": "29", "i": 54284, "v": "अपां राज्ये सुराणां च विदधे वरुणं प्रभुम् । मृत्युं प्राणेश्वरमथो तेजसां च हुताशनम् ।।"}, {"c": "12.122", "n": "30", "i": 54285, "v": "रुद्राणामपि चेशानं गोप्तारं विदधे प्रभुः । महात्मानं महादेवं विशालाक्षं सनातनम् ।।"}, {"c": "12.122", "n": "31", "i": 54286, "v": "वसिष्ठमीशं विप्राणां वसूनां जातवेदसम् । तेजसां भास्करं चक्रे नक्षत्राणां निशाकरम् ।।"}, {"c": "12.122", "n": "32", "i": 54287, "v": "वीरुधामंशुमन्तं च भूतानां च प्रभुं वरम् । कुमारं द्वादशभुजं स्कन्दं राजानमादिशत् ।।"}, {"c": "12.122", "n": "33", "i": 54288, "v": "कालं सर्वेशमकरोत्संहारविनयात्मकम् । मृत्योश्चतुर्विभागस्य दुःखस्य च सुखस्य च ।।"}, {"c": "12.122", "n": "34", "i": 54289, "v": "ईश्वरः सर्वदेहस्तु राजराजो धनाधिपः । सर्वेषामेव रुद्राणां शूलपाणिरिति श्रुतिः ।।"}, {"c": "12.122", "n": "35", "i": 54290, "v": "तमेकं ब्रह्मणः पुत्रमनुजातं क्षुपं ददौ । प्रजानामधिपं श्रेष्ठं सर्वधर्मभृतामपि ।।"}, {"c": "12.122", "n": "36", "i": 54291, "v": "महादेवस्ततस्तस्मिन्वृत्ते यज्ञे यथाविधि । दण्डं धर्मस्य गोप्तारं विष्णवे सत्कृतं ददौ ।।"}, {"c": "12.122", "n": "37", "i": 54292, "v": "विष्णुरङ्गिरसे प्रादादङ्गिरा मुनिसत्तमः । प्रादादिन्द्रमरीचिभ्यां मरीचिर्भृगवे ददौ ।।"}, {"c": "12.122", "n": "38", "i": 54293, "v": "भृगुर्ददावृषिभ्यस्तु तं दण्डं धर्मसंहितम् । ऋषयो लोकपालेभ्यो लोकपालाः क्षुपाय च ।।"}, {"c": "12.122", "n": "39", "i": 54294, "v": "क्षुपस्तु मनवे प्रादादादित्यतनयाय च । पुत्रेभ्यः श्राद्धदेवस्तु सूक्ष्मधर्मार्थकारणात् । तं ददौ सूर्यपुत्रस्तु मनुर्वै रक्षणात्मकम् ।।"}, {"c": "12.122", "n": "40", "i": 54295, "v": "विभज्य दण्डः कर्तव्यो धर्मेण न यदृच्छया । दुर्वाचा निग्रहो बन्धो हिरण्यं बाह्यतःक्रिया ।।"}, {"c": "12.122", "n": "41", "i": 54296, "v": "व्यङ्गत्वं च शरीरस्य वधो वा नाल्पकारणात् । शरीरपीडास्तास्तास्तु देहत्यागो विवासनम् ।।"}, {"c": "12.122", "n": "42", "i": 54297, "v": "आनुपूर्व्या च दण्डोऽसौ प्रजा जागर्ति पालयन् । इन्द्रो जागर्ति भगवानिन्द्रादग्निर्विभावसुः ।।"}, {"c": "12.122", "n": "43", "i": 54298, "v": "अग्नेर्जागर्ति वरुणो वरुणाच्च प्रजापतिः । प्रजापतेस्ततो धर्मो जागर्ति विनयात्मकः ।।"}, {"c": "12.122", "n": "44", "i": 54299, "v": "धर्माच्च ब्रह्मणः पुत्रो व्यवसायः सनातनः । व्यवसायात्ततस्तेजो जागर्ति परिपालयन् ।।"}, {"c": "12.122", "n": "45", "i": 54300, "v": "ओषध्यस्तेजसस्तस्मादोषधिभ्यश्च पर्वताः । पर्वतेभ्यश्च जागर्ति रसो रसगुणात्तथा ।।"}, {"c": "12.122", "n": "46", "i": 54301, "v": "जागर्ति निरृतिर्देवी ज्योतींषि निरृतेरपि । वेदाः प्रतिष्ठा ज्योतिर्भ्यस्ततो हयशिराः प्रभुः ।।"}, {"c": "12.122", "n": "47", "i": 54302, "v": "ब्रह्मा पितामहस्तस्माज्जागर्ति प्रभुरव्ययः । पितामहान्महादेवो जागर्ति भगवाञ्शिवः ।।"}, {"c": "12.122", "n": "48", "i": 54303, "v": "विश्वेदेवाः शिवाच्चापि विश्वेभ्यश्च तथर्षयः । ऋषिभ्यो भगवान्सोमः सोमाद्देवाः सनातनाः ।।"}, {"c": "12.122", "n": "49", "i": 54304, "v": "देवेभ्यो ब्राह्मणा लोके जाग्रतीत्युपधारय । ब्राह्मणेभ्यश्च राजन्या लोकान्रक्षन्ति धर्मतः । स्थावरं जङ्गमं चैव क्षत्रियेभ्यः सनातनम् ।।"}, {"c": "12.122", "n": "50", "i": 54305, "v": "प्रजा जाग्रति लोकेऽस्मिन्दण्डो जागर्ति तासु च । सर्वसंक्षेपको दण्डः पितामहसमः प्रभुः ।।"}, {"c": "12.122", "n": "51", "i": 54306, "v": "जागर्ति कालः पूर्वं च मध्ये चान्ते च भारत । ईश्वरः सर्वलोकस्य महादेवः प्रजापतिः ।।"}, {"c": "12.122", "n": "52", "i": 54307, "v": "देवदेवः शिवः शर्वो जागर्ति सततं प्रभुः । कपर्दी शंकरो रुद्रो भवः स्थाणुरुमापतिः ।।"}, {"c": "12.122", "n": "53", "i": 54308, "v": "इत्येष दण्डो विख्यात आदौ मध्ये तथावरे । भूमिपालो यथान्यायं वर्तेतानेन धर्मवित् ।।"}, {"c": "12.122", "t": "भीष्म उवाच ।"}, {"c": "12.122", "n": "54", "i": 54309, "v": "इतीदं वसुहोमस्य शृणुयाद्यो मतं नरः । श्रुत्वा च सम्यग्वर्तेत स कामानाप्नुयान्नृपः ।।"}, {"c": "12.122", "n": "55", "i": 54310, "v": "इति ते सर्वमाख्यातं यो दण्डो मनुजर्षभ । नियन्ता सर्वलोकस्य धर्माक्रान्तस्य भारत ।।"}, {"c": "12.123", "t": "युधिष्ठिर उवाच ।"}, {"c": "12.123", "n": "1", "i": 54311, "v": "तात धर्मार्थकामानां श्रोतुमिच्छामि निश्चयम् । लोकयात्रा हि कार्त्स्न्येन त्रिष्वेतेषु प्रतिष्ठिता ।।"}, {"c": "12.123", "n": "2", "i": 54312, "v": "धर्मार्थकामाः किंमूलास्त्रयाणां प्रभवश्च कः । अन्योन्यं चानुषज्जन्ते वर्तन्ते च पृथक्पृथक् ।।"}, {"c": "12.123", "t": "भीष्म उवाच ।"}, {"c": "12.123", "n": "3", "i": 54313, "v": "यदा ते स्युः सुमनसो लोकसंस्थार्थनिश्चये । कालप्रभवसंस्थासु सज्जन्ते च त्रयस्तदा ।।"}, {"c": "12.123", "n": "4", "i": 54314, "v": "धर्ममूलस्तु देहोऽर्थः कामोऽर्थफलमुच्यते । संकल्पमूलास्ते सर्वे संकल्पो विषयात्मकः ।।"}, {"c": "12.123", "n": "5", "i": 54315, "v": "विषयाश्चैव कार्त्स्न्येन सर्व आहारसिद्धये । मूलमेतत्त्रिवर्गस्य निवृत्तिर्मोक्ष उच्यते ।।"}, {"c": "12.123", "n": "6", "i": 54316, "v": "धर्मः शरीरसंगुप्तिर्धर्मार्थं चार्थ इष्यते । कामो रतिफलश्चात्र सर्वे चैते रजस्वलाः ।।"}, {"c": "12.123", "n": "7", "i": 54317, "v": "संनिकृष्टांश्चरेदेनान्न चैनान्मनसा त्यजेत् । विमुक्तस्तमसा सर्वान्धर्मादीन्कामनैष्ठिकान् ।।"}, {"c": "12.123", "n": "8", "i": 54318, "v": "श्रेष्ठबुद्धिस्त्रिवर्गस्य यदयं प्राप्नुयात्क्षणात् । बुद्ध्या बुध्येदिहार्थे न तदह्ना तु निकृष्टया ।।"}, {"c": "12.123", "n": "9", "i": 54319, "v": "अपध्यानमलो धर्मो मलोऽर्थस्य निगूहनम् । संप्रमोदमलः कामो भूयः स्वगुणवर्तितः ।।"}, {"c": "12.123", "n": "10", "i": 54320, "v": "अत्राप्युदाहरन्तीममितिहासं पुरातनम् । कामन्दस्य च संवादमङ्गारिष्ठस्य चोभयोः ।।"}, {"c": "12.123", "n": "11", "i": 54321, "v": "कामन्दमृषिमासीनमभिवाद्य नराधिपः । अङ्गारिष्ठोऽथ पप्रच्छ कृत्वा समयपर्ययम् ।।"}, {"c": "12.123", "n": "12", "i": 54322, "v": "यः पापं कुरुते राजा काममोहबलात्कृतः । प्रत्यासन्नस्य तस्यर्षे किं स्यात्पापप्रणाशनम् ।।"}, {"c": "12.123", "n": "13", "i": 54323, "v": "अधर्मो धर्म इति ह योऽज्ञानादाचरेदिह । तं चापि प्रथितं लोके कथं राजा निवर्तयेत् ।।"}, {"c": "12.123", "t": "कामन्द उवाच ।"}, {"c": "12.123", "n": "14", "i": 54324, "v": "यो धर्मार्थौ समुत्सृज्य काममेवानुवर्तते । स धर्मार्थपरित्यागात्प्रज्ञानाशमिहार्छति ।।"}, {"c": "12.123", "n": "15", "i": 54325, "v": "प्रज्ञाप्रणाशको मोहस्तथा धर्मार्थनाशकः । तस्मान्नास्तिकता चैव दुराचारश्च जायते ।।"}, {"c": "12.123", "n": "16", "i": 54326, "v": "दुराचारान्यदा राजा प्रदुष्टान्न नियच्छति । तस्मादुद्विजते लोकः सर्पाद्वेश्मगतादिव ।।"}, {"c": "12.123", "n": "17", "i": 54327, "v": "तं प्रजा नानुवर्तन्ते ब्राह्मणा न च साधवः । ततः संक्षयमाप्नोति तथा वध्यत्वमेति च ।।"}, {"c": "12.123", "n": "18", "i": 54328, "v": "अपध्वस्तस्त्ववमतो दुःखं जीवति जीवितम् । जीवेच्च यदपध्वस्तस्तच्छुद्धं मरणं भवेत् ।।"}, {"c": "12.123", "n": "19", "i": 54329, "v": "अत्रैतदाहुराचार्याः पापस्य च निबर्हणम् । सेवितव्या त्रयी विद्या सत्कारो ब्राह्मणेषु च ।।"}, {"c": "12.123", "n": "20", "i": 54330, "v": "महामना भवेद्धर्मे विवहेच्च महाकुले । ब्राह्मणांश्चापि सेवेत क्षमायुक्तान्मनस्विनः ।।"}, {"c": "12.123", "n": "21", "i": 54331, "v": "जपेदुदकशीलः स्यात्सुमुखो नान्यदास्थितः । धर्मान्वितान्संप्रविशेद्बहिः कृत्वैव दुष्कृतीन् ।।"}, {"c": "12.123", "n": "22", "i": 54332, "v": "प्रसादयेन्मधुरया वाचाप्यथ च कर्मणा । इत्यस्मीति वदेन्नित्यं परेषां कीर्तयन्गुणान् ।।"}, {"c": "12.123", "n": "23", "i": 54333, "v": "अपापो ह्येवमाचारः क्षिप्रं बहुमतो भवेत् । पापान्यपि च कृच्छ्राणि शमयेन्नात्र संशयः ।।"}, {"c": "12.123", "n": "24", "i": 54334, "v": "गुरवोऽपि परं धर्मं यद्ब्रूयुस्तत्तथा कुरु । गुरूणां हि प्रसादाद्धि श्रेयः परमवाप्स्यसि ।।"}, {"c": "12.124", "t": "युधिष्ठिर उवाच ।"}, {"c": "12.124", "n": "1", "i": 54335, "v": "इमे जना नरश्रेष्ठ प्रशंसन्ति सदा भुवि । धर्मस्य शीलमेवादौ ततो मे संशयो महान् ।।"}, {"c": "12.124", "n": "2", "i": 54336, "v": "यदि तच्छक्यमस्माभिर्ज्ञातुं धर्मभृतां वर । श्रोतुमिच्छामि तत्सर्वं यथैतदुपलभ्यते ।।"}, {"c": "12.124", "n": "3", "i": 54337, "v": "कथं नु प्राप्यते शीलं श्रोतुमिच्छामि भारत । किंलक्षणं च तत्प्रोक्तं ब्रूहि मे वदतां वर ।।"}, {"c": "12.124", "t": "भीष्म उवाच ।"}, {"c": "12.124", "n": "4", "i": 54338, "v": "पुरा दुर्योधनेनेह धृतराष्ट्राय मानद । आख्यातं तप्यमानेन श्रियं दृष्ट्वा तथागताम् ।।"}, {"c": "12.124", "n": "5", "i": 54339, "v": "इन्द्रप्रस्थे महाराज तव सभ्रातृकस्य ह । सभायां चावहसनं तत्सर्वं शृणु भारत ।।"}, {"c": "12.124", "n": "6", "i": 54340, "v": "भवतस्तां सभां दृष्ट्वा समृद्धिं चाप्यनुत्तमाम् । दुर्योधनस्तदासीनः सर्वं पित्रे न्यवेदयत् ।।"}, {"c": "12.124", "n": "7", "i": 54341, "v": "श्रुत्वा च धृतराष्ट्रोऽपि दुर्योधनवचस्तदा । अब्रवीत्कर्णसहितं दुर्योधनमिदं वचः ।।"}, {"c": "12.124", "n": "8", "i": 54342, "v": "किमर्थं तप्यसे पुत्र श्रोतुमिच्छामि तत्त्वतः । श्रुत्वा त्वामनुनेष्यामि यदि सम्यग्भविष्यसि ।।"}, {"c": "12.124", "n": "9", "i": 54343, "v": "यथा त्वं महदैश्वर्यं प्राप्तः परपुरंजय । किंकरा भ्रातरः सर्वे मित्राः संबन्धिनस्तथा ।।"}, {"c": "12.124", "n": "10", "i": 54344, "v": "आच्छादयसि प्रावारानश्नासि पिशितोदनम् । आजानेया वहन्ति त्वां कस्माच्छोचसि पुत्रक ।।"}, {"c": "12.124", "t": "दुर्योधन उवाच ।"}, {"c": "12.124", "n": "11", "i": 54345, "v": "दश तानि सहस्राणि स्नातकानां महात्मनाम् । भुञ्जते रुक्मपात्रीषु युधिष्ठिरनिवेशने ।।"}, {"c": "12.124", "n": "12", "i": 54346, "v": "दृष्ट्वा च तां सभां दिव्यां दिव्यपुष्पफलान्विताम् । अश्वांस्तित्तिरकल्माषान्रत्नानि विविधानि च ।।"}, {"c": "12.124", "n": "13", "i": 54347, "v": "दृष्ट्वा तां पाण्डवेयानामृद्धिमिन्द्रोपमां शुभाम् । अमित्राणां सुमहतीमनुशोचामि मानद ।।"}, {"c": "12.124", "t": "धृतराष्ट्र उवाच ।"}, {"c": "12.124", "n": "14", "i": 54348, "v": "यदीच्छसि श्रियं तात यादृशीं तां युधिष्ठिरे । विशिष्टां वा नरव्याघ्र शीलवान्भव पुत्रक ।।"}, {"c": "12.124", "n": "15", "i": 54349, "v": "शीलेन हि त्रयो लोकाः शक्या जेतुं न संशयः । न हि किंचिदसाध्यं वै लोके शीलवतां भवेत् ।।"}, {"c": "12.124", "n": "16", "i": 54350, "v": "एकरात्रेण मान्धाता त्र्यहेण जनमेजयः । सप्तरात्रेण नाभागः पृथिवीं प्रतिपेदिवान् ।।"}, {"c": "12.124", "n": "17", "i": 54351, "v": "एते हि पार्थिवाः सर्वे शीलवन्तो दमान्विताः । अतस्तेषां गुणक्रीता वसुधा स्वयमागमत् ।।"}, {"c": "12.124", "n": "18", "i": 54352, "v": "अत्राप्युदाहरन्तीममितिहासं पुरातनम् । नारदेन पुरा प्रोक्तं शीलमाश्रित्य भारत ।।"}, {"c": "12.124", "n": "19", "i": 54353, "v": "प्रह्रादेन हृतं राज्यं महेन्द्रस्य महात्मनः । शीलमाश्रित्य दैत्येन त्रैलोक्यं च वशीकृतम् ।।"}, {"c": "12.124", "n": "20", "i": 54354, "v": "ततो बृहस्पतिं शक्रः प्राञ्जलिः समुपस्थितः । उवाच च महाप्राज्ञः श्रेय इच्छामि वेदितुम् ।।"}, {"c": "12.124", "n": "21", "i": 54355, "v": "ततो बृहस्पतिस्तस्मै ज्ञानं नैःश्रेयसं परम् । कथयामास भगवान्देवेन्द्राय कुरूद्वह ।।"}, {"c": "12.124", "n": "22", "i": 54356, "v": "एतावच्छ्रेय इत्येव बृहस्पतिरभाषत । इन्द्रस्तु भूयः पप्रच्छ क्व विशेषो भवेदिति ।।"}, {"c": "12.124", "t": "बृहस्पतिरुवाच ।"}, {"c": "12.124", "n": "23", "i": 54357, "v": "विशेषोऽस्ति महांस्तात भार्गवस्य महात्मनः । तत्रागमय भद्रं ते भूय एव पुरंदर ।।"}, {"c": "12.124", "t": "धृतराष्ट्र उवाच ।"}, {"c": "12.124", "n": "24", "i": 54358, "v": "आत्मनस्तु ततः श्रेयो भार्गवात्सुमहायशाः । ज्ञानमागमयत्प्रीत्या पुनः स परमद्युतिः ।।"}, {"c": "12.124", "n": "25", "i": 54359, "v": "तेनापि समनुज्ञातो भार्गवेण महात्मना । श्रेयोऽस्तीति पुनर्भूयः शुक्रमाह शतक्रतुः ।।"}, {"c": "12.124", "n": "26", "i": 54360, "v": "भार्गवस्त्वाह धर्मज्ञः प्रह्रादस्य महात्मनः । ज्ञानमस्ति विशेषेण ततो हृष्टश्च सोऽभवत् ।।"}, {"c": "12.124", "n": "27", "i": 54361, "v": "स ततो ब्राह्मणो भूत्वा प्रह्रादं पाकशासनः । सृत्वा प्रोवाच मेधावी श्रेय इच्छामि वेदितुम् ।।"}, {"c": "12.124", "n": "28", "i": 54362, "v": "प्रह्रादस्त्वब्रवीद्विप्रं क्षणो नास्ति द्विजर्षभ । त्रैलोक्यराज्ये सक्तस्य ततो नोपदिशामि ते ।।"}, {"c": "12.124", "n": "29", "i": 54363, "v": "ब्राह्मणस्त्वब्रवीद्वाक्यं कस्मिन्काले क्षणो भवेत् । ततोपदिष्टमिच्छामि यद्यत्कार्यान्तरं भवेत् ।।"}, {"c": "12.124", "n": "30", "i": 54364, "v": "ततः प्रीतोऽभवद्राजा प्रह्रादो ब्रह्मवादिने । तथेत्युक्त्वा शुभे काले ज्ञानतत्त्वं ददौ तदा ।।"}, {"c": "12.124", "n": "31", "i": 54365, "v": "ब्राह्मणोऽपि यथान्यायं गुरुवृत्तिमनुत्तमाम् । चकार सर्वभावेन यद्वत्स मनसेच्छति ।।"}, {"c": "12.124", "n": "32", "i": 54366, "v": "पृष्टश्च तेन बहुशः प्राप्तं कथमरिंदम । त्रैलोक्यराज्यं धर्मज्ञ कारणं तद्ब्रवीहि मे ।।"}, {"c": "12.124", "t": "प्रह्राद उवाच ।"}, {"c": "12.124", "n": "33", "i": 54367, "v": "नासूयामि द्विजश्रेष्ठ राजास्मीति कदाचन । कव्यानि वदतां तात संयच्छामि वहामि च ।।"}, {"c": "12.124", "n": "34", "i": 54368, "v": "ते विस्रब्धाः प्रभाषन्ते संयच्छन्ति च मां सदा । ते मा कव्यपदे सक्तं शुश्रूषुमनसूयकम् ।।"}, {"c": "12.124", "n": "35", "i": 54369, "v": "धर्मात्मानं जितक्रोधं संयतं संयतेन्द्रियम् । समाचिन्वन्ति शास्तारः क्षौद्रं मध्विव मक्षिकाः ।।"}, {"c": "12.124", "n": "36", "i": 54370, "v": "सोऽहं वागग्रपिष्टानां रसानामवलेहिता । स्वजात्यानधितिष्ठामि नक्षत्राणीव चन्द्रमाः ।।"}, {"c": "12.124", "n": "37", "i": 54371, "v": "एतत्पृथिव्याममृतमेतच्चक्षुरनुत्तमम् । यद्ब्राह्मणमुखे कव्यमेतच्छ्रुत्वा प्रवर्तते ।।"}, {"c": "12.124", "t": "धृतराष्ट्र उवाच ।"}, {"c": "12.124", "n": "38", "i": 54372, "v": "एतावच्छ्रेय इत्याह प्रह्रादो ब्रह्मवादिनम् । शुश्रूषितस्तेन तदा दैत्येन्द्रो वाक्यमब्रवीत् ।।"}, {"c": "12.124", "n": "39", "i": 54373, "v": "यथावद्गुरुवृत्त्या ते प्रीतोऽस्मि द्विजसत्तम । वरं वृणीष्व भद्रं ते प्रदातास्मि न संशयः ।।"}, {"c": "12.124", "n": "40", "i": 54374, "v": "कृतमित्येव दैत्येन्द्रमुवाच स च वै द्विजः । प्रह्रादस्त्वब्रवीत्प्रीतो गृह्यतां वर इत्युत ।।"}, {"c": "12.124", "t": "ब्राह्मण उवाच ।"}, {"c": "12.124", "n": "41", "i": 54375, "v": "यदि राजन्प्रसन्नस्त्वं मम चेच्छसि चेद्धितम् । भवतः शीलमिच्छामि प्राप्तुमेष वरो मम ।।"}, {"c": "12.124", "t": "धृतराष्ट्र उवाच ।"}, {"c": "12.124", "n": "42", "i": 54376, "v": "ततः प्रीतश्च दैत्येन्द्रो भयं चास्याभवन्महत् । वरे प्रदिष्टे विप्रेण नाल्पतेजायमित्युत ।।"}, {"c": "12.124", "n": "43", "i": 54377, "v": "एवमस्त्विति तं प्राह प्रह्रादो विस्मितस्तदा । उपाकृत्य तु विप्राय वरं दुःखान्वितोऽभवत् ।।"}, {"c": "12.124", "n": "44", "i": 54378, "v": "दत्ते वरे गते विप्रे चिन्तासीन्महती ततः । प्रह्रादस्य महाराज निश्चयं न च जग्मिवान् ।।"}, {"c": "12.124", "n": "45", "i": 54379, "v": "तस्य चिन्तयतस्तात छायाभूतं महाद्युते । तेजो विग्रहवत्तात शरीरमजहात्तदा ।।"}, {"c": "12.124", "n": "46", "i": 54380, "v": "तमपृच्छन्महाकायं प्रह्रादः को भवानिति । प्रत्याह ननु शीलोऽस्मि त्यक्तो गच्छाम्यहं त्वया ।।"}, {"c": "12.124", "n": "47", "i": 54381, "v": "तस्मिन्द्विजवरे राजन्वत्स्याम्यहमनिन्दितम् । योऽसौ शिष्यत्वमागम्य त्वयि नित्यं समाहितः । इत्युक्त्वान्तर्हितं तद्वै शक्रं चान्वविशत्प्रभो ।।"}, {"c": "12.124", "n": "48", "i": 54382, "v": "तस्मिंस्तेजसि याते तु तादृग्रूपस्ततोऽपरः । शरीरान्निःसृतस्तस्य को भवानिति चाब्रवीत् ।।"}, {"c": "12.124", "n": "49", "i": 54383, "v": "धर्मं प्रह्राद मां विद्धि यत्रासौ द्विजसत्तमः । तत्र यास्यामि दैत्येन्द्र यतः शीलं ततो ह्यहम् ।।"}, {"c": "12.124", "n": "50", "i": 54384, "v": "ततोऽपरो महाराज प्रज्वलन्निव तेजसा । शरीरान्निःसृतस्तस्य प्रह्रादस्य महात्मनः ।।"}, {"c": "12.124", "n": "51", "i": 54385, "v": "को भवानिति पृष्टश्च तमाह स महाद्युतिः । सत्यमस्म्यसुरेन्द्राग्र्य यास्येऽहं धर्ममन्विह ।।"}, {"c": "12.124", "n": "52", "i": 54386, "v": "तस्मिन्ननुगते धर्मं पुरुषे पुरुषोऽपरः । निश्चक्राम ततस्तस्मात्पृष्टश्चाह महात्मना । वृत्तं प्रह्राद मां विद्धि यतः सत्यं ततो ह्यहम् ।।"}, {"c": "12.124", "n": "53", "i": 54387, "v": "तस्मिन्गते महाश्वेतः शरीरात्तस्य निर्ययौ । पृष्टश्चाह बलं विद्धि यतो वृत्तमहं ततः । इत्युक्त्वा च ययौ तत्र यतो वृत्तं नराधिप ।।"}, {"c": "12.124", "n": "54", "i": 54388, "v": "ततः प्रभामयी देवी शरीरात्तस्य निर्ययौ । तामपृच्छत्स दैत्येन्द्रः सा श्रीरित्येवमब्रवीत् ।।"}, {"c": "12.124", "n": "55", "i": 54389, "v": "उषितास्मि सुखं वीर त्वयि सत्यपराक्रमे । त्वया त्यक्ता गमिष्यामि बलं यत्र ततो ह्यहम् ।।"}, {"c": "12.124", "n": "56", "i": 54390, "v": "ततो भयं प्रादुरासीत्प्रह्रादस्य महात्मनः । अपृच्छत च तां भूयः क्व यासि कमलालये ।।"}, {"c": "12.124", "n": "57", "i": 54391, "v": "त्वं हि सत्यव्रता देवी लोकस्य परमेश्वरी । कश्चासौ ब्राह्मणश्रेष्ठस्तत्त्वमिच्छामि वेदितुम् ।।"}, {"c": "12.124", "t": "श्रीरुवाच ।"}, {"c": "12.124", "n": "58", "i": 54392, "v": "स शक्रो ब्रह्मचारी च यस्त्वया चोपशिक्षितः । त्रैलोक्ये ते यदैश्वर्यं तत्तेनापहृतं प्रभो ।।"}, {"c": "12.124", "n": "59", "i": 54393, "v": "शीलेन हि त्वया लोकाः सर्वे धर्मज्ञ निर्जिताः । तद्विज्ञाय महेन्द्रेण तव शीलं हृतं प्रभो ।।"}, {"c": "12.124", "n": "60", "i": 54394, "v": "धर्मः सत्यं तथा वृत्तं बलं चैव तथा ह्यहम् । शीलमूला महाप्राज्ञ सदा नास्त्यत्र संशयः ।।"}, {"c": "12.124", "t": "भीष्म उवाच ।"}, {"c": "12.124", "n": "61", "i": 54395, "v": "एवमुक्त्वा गता तु श्रीस्ते च सर्वे युधिष्ठिर । दुर्योधनस्तु पितरं भूय एवाब्रवीदिदम् ।।"}, {"c": "12.124", "n": "62", "i": 54396, "v": "शीलस्य तत्त्वमिच्छामि वेत्तुं कौरवनन्दन । प्राप्यते च यथा शीलं तमुपायं वदस्व मे ।।"}, {"c": "12.124", "t": "धृतराष्ट्र उवाच ।"}, {"c": "12.124", "n": "63", "i": 54397, "v": "सोपायं पूर्वमुद्दिष्टं प्रह्रादेन महात्मना । संक्षेपतस्तु शीलस्य शृणु प्राप्तिं नराधिप ।।"}, {"c": "12.124", "n": "64", "i": 54398, "v": "अद्रोहः सर्वभूतेषु कर्मणा मनसा गिरा । अनुग्रहश्च दानं च शीलमेतत्प्रशस्यते ।।"}, {"c": "12.124", "n": "65", "i": 54399, "v": "यदन्येषां हितं न स्यादात्मनः कर्म पौरुषम् । अपत्रपेत वा येन न तत्कुर्यात्कथंचन ।।"}, {"c": "12.124", "n": "66", "i": 54400, "v": "तत्तु कर्म तथा कुर्याद्येन श्लाघेत संसदि । एतच्छीलं समासेन कथितं कुरुसत्तम ।।"}, {"c": "12.124", "n": "67", "i": 54401, "v": "यद्यप्यशीला नृपते प्राप्नुवन्ति क्वचिच्छ्रियम् । न भुञ्जते चिरं तात समूलाश्च पतन्ति ते ।।"}, {"c": "12.124", "n": "68", "i": 54402, "v": "एतद्विदित्वा तत्त्वेन शीलवान्भव पुत्रक । यदीच्छसि श्रियं तात सुविशिष्टां युधिष्ठिरात् ।।"}, {"c": "12.124", "t": "भीष्म उवाच ।"}, {"c": "12.124", "n": "69", "i": 54403, "v": "एतत्कथितवान्पुत्रे धृतराष्ट्रो नराधिप । एतत्कुरुष्व कौन्तेय ततः प्राप्स्यसि तत्फलम् ।।"}, {"c": "12.125", "t": "युधिष्ठिर उवाच ।"}, {"c": "12.125", "n": "1", "i": 54404, "v": "शीलं प्रधानं पुरुषे कथितं ते पितामह । कथमाशा समुत्पन्ना या च सा तद्वदस्व मे ।।"}, {"c": "12.125", "n": "2", "i": 54405, "v": "संशयो मे महानेष समुत्पन्नः पितामह । छेत्ता च तस्य नान्योऽस्ति त्वत्तः परपुरंजय ।।"}, {"c": "12.125", "n": "3", "i": 54406, "v": "पितामहाशा महती ममासीद्धि सुयोधने । प्राप्ते युद्धे तु यद्युक्तं तत्कर्तायमिति प्रभो ।।"}, {"c": "12.125", "n": "4", "i": 54407, "v": "सर्वस्याशा सुमहती पुरुषस्योपजायते । तस्यां विहन्यमानायां दुःखो मृत्युरसंशयम् ।।"}, {"c": "12.125", "n": "5", "i": 54408, "v": "सोऽहं हताशो दुर्बुद्धिः कृतस्तेन दुरात्मना । धार्तराष्ट्रेण राजेन्द्र पश्य मन्दात्मतां मम ।।"}, {"c": "12.125", "n": "6", "i": 54409, "v": "आशां महत्तरां मन्ये पर्वतादपि सद्रुमात् । आकाशादपि वा राजन्नप्रमेयैव वा पुनः ।।"}, {"c": "12.125", "n": "7", "i": 54410, "v": "एषा चैव कुरुश्रेष्ठ दुर्विचिन्त्या सुदुर्लभा । दुर्लभत्वाच्च पश्यामि किमन्यद्दुर्लभं ततः ।।"}, {"c": "12.125", "t": "भीष्म उवाच ।"}, {"c": "12.125", "n": "8", "i": 54411, "v": "अत्र ते वर्तयिष्यामि युधिष्ठिर निबोध तत् । इतिहासं सुमित्रस्य निर्वृत्तमृषभस्य च ।।"}, {"c": "12.125", "n": "9", "i": 54412, "v": "सुमित्रो नाम राजर्षिर्हैहयो मृगयां गतः । ससार स मृगं विद्ध्वा बाणेन नतपर्वणा ।।"}, {"c": "12.125", "n": "10", "i": 54413, "v": "स मृगो बाणमादाय ययावमितविक्रमः । स च राजा बली तूर्णं ससार मृगमन्तिकात् ।।"}, {"c": "12.125", "n": "11", "i": 54414, "v": "ततो निम्नं स्थलं चैव स मृगोऽद्रवदाशुगः । मुहूर्तमेव राजेन्द्र समेन स पथागमत् ।।"}, {"c": "12.125", "n": "12", "i": 54415, "v": "ततः स राजा तारुण्यादौरसेन बलेन च । ससार बाणासनभृत्सखड्गो हंसवत्तदा ।।"}, {"c": "12.125", "n": "13", "i": 54416, "v": "तीर्त्वा नदान्नदीश्चैव पल्वलानि वनानि च । अतिक्रम्याभ्यतिक्रम्य ससारैव वने चरन् ।।"}, {"c": "12.125", "n": "14", "i": 54417, "v": "स तु कामान्मृगो राजन्नासाद्यासाद्य तं नृपम् । पुनरभ्येति जवनो जवेन महता ततः ।।"}, {"c": "12.125", "n": "15", "i": 54418, "v": "स तस्य बाणैर्बहुभिः समभ्यस्तो वनेचरः । प्रक्रीडन्निव राजेन्द्र पुनरभ्येति चान्तिकम् ।।"}, {"c": "12.125", "n": "16", "i": 54419, "v": "पुनश्च जवमास्थाय जवनो मृगयूथपः । अतीत्यातीत्य राजेन्द्र पुनरभ्येति चान्तिकम् ।।"}, {"c": "12.125", "n": "17", "i": 54420, "v": "तस्य मर्मच्छिदं घोरं सुमित्रोऽमित्रकर्शनः । समादाय शरश्रेष्ठं कार्मुकान्निरवासृजत् ।।"}, {"c": "12.125", "n": "18", "i": 54421, "v": "ततो गव्यूतिमात्रेण मृगयूथपयूथपः । तस्य बाणपथं त्यक्त्वा तस्थिवान्प्रहसन्निव ।।"}, {"c": "12.125", "n": "19", "i": 54422, "v": "तस्मिन्निपतिते बाणे भूमौ प्रज्वलिते ततः । प्रविवेश महारण्यं मृगो राजाप्यथाद्रवत् ।।"}, {"c": "12.125", "n": "20", "i": 54423, "v": "प्रविश्य तु महारण्यं तापसानामथाश्रमम् । आससाद ततो राजा श्रान्तश्चोपाविशत्पुनः ।।"}, {"c": "12.125", "n": "21", "i": 54424, "v": "तं कार्मुकधरं दृष्ट्वा श्रमार्तं क्षुधितं तदा । समेत्य ऋषयस्तस्मिन्पूजां चक्रुर्यथाविधि ।।"}, {"c": "12.125", "n": "22", "i": 54425, "v": "ऋषयो राजशार्दूलमपृच्छन्स्वं प्रयोजनम् । केन भद्रमुखार्थेन संप्राप्तोऽसि तपोवनम् ।।"}, {"c": "12.125", "n": "23", "i": 54426, "v": "पदातिर्बद्धनिस्त्रिंशो धन्वी बाणी नरेश्वर । एतदिच्छाम विज्ञातुं कुतः प्राप्तोऽसि मानद । कस्मिन्कुले हि जातस्त्वं किंनामासि ब्रवीहि नः ।।"}, {"c": "12.125", "n": "24", "i": 54427, "v": "ततः स राजा सर्वेभ्यो द्विजेभ्यः पुरुषर्षभ । आचख्यौ तद्यथान्यायं परिचर्यां च भारत ।।"}, {"c": "12.125", "n": "25", "i": 54428, "v": "हैहयानां कुले जातः सुमित्रो मित्रनन्दनः । चरामि मृगयूथानि निघ्नन्बाणैः सहस्रशः । बलेन महता गुप्तः सामात्यः सावरोधनः ।।"}, {"c": "12.125", "n": "26", "i": 54429, "v": "मृगस्तु विद्धो बाणेन मया सरति शल्यवान् । तं द्रवन्तमनु प्राप्तो वनमेतद्यदृच्छया । भवत्सकाशे नष्टश्रीर्हताशः श्रमकर्शितः ।।"}, {"c": "12.125", "n": "27", "i": 54430, "v": "किं नु दुःखमतोऽन्यद्वै यदहं श्रमकर्शितः । भवतामाश्रमं प्राप्तो हताशो नष्टलक्षणः ।।"}, {"c": "12.125", "n": "28", "i": 54431, "v": "न राजलक्षणत्यागो न पुरस्य तपोधनाः । दुःखं करोति तत्तीव्रं यथाशा विहता मम ।।"}, {"c": "12.125", "n": "29", "i": 54432, "v": "हिमवान्वा महाशैलः समुद्रो वा महोदधिः । महत्त्वान्नान्वपद्येतां रोदस्योरन्तरं यथा । आशायास्तपसि श्रेष्ठास्तथा नान्तमहं गतः ।।"}, {"c": "12.125", "n": "30", "i": 54433, "v": "भवतां विदितं सर्वं सर्वज्ञा हि तपोधनाः । भवन्तः सुमहाभागास्तस्मात्प्रक्ष्यामि संशयम् ।।"}, {"c": "12.125", "n": "31", "i": 54434, "v": "आशावान्पुरुषो यः स्यादन्तरिक्षमथापि वा । किं नु ज्यायस्तरं लोके महत्त्वात्प्रतिभाति वः । एतदिच्छामि तत्त्वेन श्रोतुं किमिह दुर्लभम् ।।"}, {"c": "12.125", "n": "32", "i": 54435, "v": "यदि गुह्यं तपोनित्या न वो ब्रूतेह माचिरम् । न हि गुह्यमतः श्रोतुमिच्छामि द्विजपुंगवाः ।।"}, {"c": "12.125", "n": "33", "i": 54436, "v": "भवत्तपोविघातो वा येन स्याद्विरमे ततः । यदि वास्ति कथायोगो योऽयं प्रश्नो मयेरितः ।।"}, {"c": "12.125", "n": "34", "i": 54437, "v": "एतत्कारणसामग्र्यं श्रोतुमिच्छामि तत्त्वतः । भवन्तो हि तपोनित्या ब्रूयुरेतत्समाहिताः ।।"}, {"c": "12.126", "t": "भीष्म उवाच ।"}, {"c": "12.126", "n": "1", "i": 54438, "v": "ततस्तेषां समस्तानामृषीणामृषिसत्तमः । ऋषभो नाम विप्रर्षिः स्मयन्निव ततोऽब्रवीत् ।।"}, {"c": "12.126", "n": "2", "i": 54439, "v": "पुराहं राजशार्दूल तीर्थान्यनुचरन्प्रभो । समासादितवान्दिव्यं नरनारायणाश्रमम् ।।"}, {"c": "12.126", "n": "3", "i": 54440, "v": "यत्र सा बदरी रम्या ह्रदो वैहायसस्तथा । यत्र चाश्वशिरा राजन्वेदान्पठति शाश्वतान् ।।"}, {"c": "12.126", "n": "4", "i": 54441, "v": "तस्मिन्सरसि कृत्वाहं विधिवत्तर्पणं पुरा । पितॄणां देवतानां च ततोऽऽश्रममियां तदा ।।"}, {"c": "12.126", "n": "5", "i": 54442, "v": "रेमाते यत्र तौ नित्यं नरनारायणावृषी । अदूरादाश्रमं कंचिद्वासार्थमगमं ततः ।।"}, {"c": "12.126", "n": "6", "i": 54443, "v": "ततश्चीराजिनधरं कृशमुच्चमतीव च । अद्राक्षमृषिमायान्तं तनुं नाम तपोनिधिम् ।।"}, {"c": "12.126", "n": "7", "i": 54444, "v": "अन्यैर्नरैर्महाबाहो वपुषाष्टगुणान्वितम् । कृशता चापि राजर्षे न दृष्टा तादृशी क्वचित् ।।"}, {"c": "12.126", "n": "8", "i": 54445, "v": "शरीरमपि राजेन्द्र तस्य कानिष्ठिकासमम् । ग्रीवा बाहू तथा पादौ केशाश्चाद्भुतदर्शनाः ।।"}, {"c": "12.126", "n": "9", "i": 54446, "v": "शिरः कायानुरूपं च कर्णौ नेत्रे तथैव च । तस्य वाक्चैव चेष्टा च सामान्ये राजसत्तम ।।"}, {"c": "12.126", "n": "10", "i": 54447, "v": "दृष्ट्वाहं तं कृशं विप्रं भीतः परमदुर्मनाः । पादौ तस्याभिवाद्याथ स्थितः प्राञ्जलिरग्रतः ।।"}, {"c": "12.126", "n": "11", "i": 54448, "v": "निवेद्य नाम गोत्रं च पितरं च नरर्षभ । प्रदिष्टे चासने तेन शनैरहमुपाविशम् ।।"}, {"c": "12.126", "n": "12", "i": 54449, "v": "ततः स कथयामास कथा धर्मार्थसंहिताः । ऋषिमध्ये महाराज तत्र धर्मभृतां वरः ।।"}, {"c": "12.126", "n": "13", "i": 54450, "v": "तस्मिंस्तु कथयत्येव राजा राजीवलोचनः । उपायाज्जवनैरश्वैः सबलः सावरोधनः ।।"}, {"c": "12.126", "n": "14", "i": 54451, "v": "स्मरन्पुत्रमरण्ये वै नष्टं परमदुर्मनाः । भूरिद्युम्नपिता धीमान्रघुश्रेष्ठो महायशाः ।।"}, {"c": "12.126", "n": "15", "i": 54452, "v": "इह द्रक्ष्यामि तं पुत्रं द्रक्ष्यामीहेति पार्थिवः । एवमाशाकृतो राजंश्चरन्वनमिदं पुरा ।।"}, {"c": "12.126", "n": "16", "i": 54453, "v": "दुर्लभः स मया द्रष्टुं नूनं परमधार्मिकः । एकः पुत्रो महारण्ये नष्ट इत्यसकृत्तदा ।।"}, {"c": "12.126", "n": "17", "i": 54454, "v": "दुर्लभः स मया द्रष्टुमाशा च महती मम । तया परीतगात्रोऽहं मुमूर्षुर्नात्र संशयः ।।"}, {"c": "12.126", "n": "18", "i": 54455, "v": "एतच्छ्रुत्वा स भगवांस्तनुर्मुनिवरोत्तमः । अवाक्शिरा ध्यानपरो मुहूर्तमिव तस्थिवान् ।।"}, {"c": "12.126", "n": "19", "i": 54456, "v": "तमनुध्यान्तमालक्ष्य राजा परमदुर्मनाः । उवाच वाक्यं दीनात्मा मन्दं मन्दमिवासकृत् ।।"}, {"c": "12.126", "n": "20", "i": 54457, "v": "दुर्लभं किं नु विप्रर्षे आशायाश्चैव किं भवेत् । ब्रवीतु भगवानेतद्यदि गुह्यं न तन्मयि ।।"}, {"c": "12.126", "n": "21", "i": 54458, "v": "महर्षिर्भगवांस्तेन पूर्वमासीद्विमानितः । बालिशां बुद्धिमास्थाय मन्दभाग्यतयात्मनः ।।"}, {"c": "12.126", "n": "22", "i": 54459, "v": "अर्थयन्कलशं राजन्काञ्चनं वल्कलानि च । निर्विण्णः स तु विप्रर्षिर्निराशः समपद्यत ।।"}, {"c": "12.126", "n": "23", "i": 54460, "v": "एवमुक्त्वाभिवाद्याथ तमृषिं लोकपूजितम् । श्रान्तो न्यषीदद्धर्मात्मा यथा त्वं नरसत्तम ।।"}, {"c": "12.126", "n": "24", "i": 54461, "v": "अर्घ्यं ततः समानीय पाद्यं चैव महानृषिः । आरण्यकेन विधिना राज्ञे सर्वं न्यवेदयत् ।।"}, {"c": "12.126", "n": "25", "i": 54462, "v": "ततस्ते मुनयः सर्वे परिवार्य नरर्षभम् । उपाविशन्पुरस्कृत्य सप्तर्षय इव ध्रुवम् ।।"}, {"c": "12.126", "n": "26", "i": 54463, "v": "अपृच्छंश्चैव ते तत्र राजानमपराजितम् । प्रयोजनमिदं सर्वमाश्रमस्य प्रवेशनम् ।।"}, {"c": "12.126", "t": "राजोवाच ।"}, {"c": "12.126", "n": "27", "i": 54464, "v": "वीरद्युम्न इति ख्यातो राजाहं दिक्षु विश्रुतः । भूरिद्युम्नं सुतं नष्टमन्वेष्टुं वनमागतः ।।"}, {"c": "12.126", "n": "28", "i": 54465, "v": "एकपुत्रः स विप्राग्र्य बाल एव च सोऽनघ । न दृश्यते वने चास्मिंस्तमन्वेष्टुं चराम्यहम् ।।"}, {"c": "12.126", "t": "ऋषभ उवाच ।"}, {"c": "12.126", "n": "29", "i": 54466, "v": "एवमुक्ते तु वचने राज्ञा मुनिरधोमुखः । तूष्णीमेवाभवत्तत्र न च प्रत्युक्तवान्नृपम् ।।"}, {"c": "12.126", "n": "30", "i": 54467, "v": "स हि तेन पुरा विप्रो राज्ञा नात्यर्थमानितः । आशाकृशं च राजेन्द्र तपो दीर्घं समास्थितः ।।"}, {"c": "12.126", "n": "31", "i": 54468, "v": "प्रतिग्रहमहं राज्ञां न करिष्ये कथंचन । अन्येषां चैव वर्णानामिति कृत्वा धियं तदा ।।"}, {"c": "12.126", "n": "32", "i": 54469, "v": "आशा हि पुरुषं बालं लालापयति तस्थुषी । तामहं व्यपनेष्यामि इति कृत्वा व्यवस्थितः ।।"}, {"c": "12.126", "t": "राजोवाच ।"}, {"c": "12.126", "n": "33", "i": 54470, "v": "आशायाः किं कृशत्वं च किं चेह भुवि दुर्लभम् । ब्रवीतु भगवानेतत्त्वं हि धर्मार्थदर्शिवान् ।।"}, {"c": "12.126", "t": "ऋषभ उवाच ।"}, {"c": "12.126", "n": "34", "i": 54471, "v": "ततः संस्मृत्य तत्सर्वं स्मारयिष्यन्निवाब्रवीत् । राजानं भगवान्विप्रस्ततः कृशतनुस्तनुः ।।"}, {"c": "12.126", "n": "35", "i": 54472, "v": "कृशत्वे न समं राजन्नाशाया विद्यते नृप । तस्या वै दुर्लभत्वात्तु प्रार्थिताः पार्थिवा मया ।।"}, {"c": "12.126", "t": "राजोवाच ।"}, {"c": "12.126", "n": "36", "i": 54473, "v": "कृशाकृशे मया ब्रह्मन्गृहीते वचनात्तव । दुर्लभत्वं च तस्यैव वेदवाक्यमिव द्विज ।।"}, {"c": "12.126", "n": "37", "i": 54474, "v": "संशयस्तु महाप्राज्ञ संजातो हृदये मम । तन्मे सत्तम तत्त्वेन वक्तुमर्हसि पृच्छतः ।।"}, {"c": "12.126", "n": "38", "i": 54475, "v": "त्वत्तः कृशतरं किं नु ब्रवीतु भगवानिदम् । यदि गुह्यं न ते विप्र लोकेऽस्मिन्किं नु दुर्लभम् ।।"}, {"c": "12.126", "t": "कृशतनुरुवाच ।"}, {"c": "12.126", "n": "39", "i": 54476, "v": "दुर्लभोऽप्यथ वा नास्ति योऽर्थी धृतिमिवाप्नुयात् । सुदुर्लभतरस्तात योऽर्थिनं नावमन्यते ।।"}, {"c": "12.126", "n": "40", "i": 54477, "v": "संश्रुत्य नोपक्रियते परं शक्त्या यथार्हतः । सक्ता या सर्वभूतेषु साशा कृशतरी मया ।।"}, {"c": "12.126", "n": "41", "i": 54478, "v": "एकपुत्रः पिता पुत्रे नष्टे वा प्रोषिते तथा । प्रवृत्तिं यो न जानाति साशा कृशतरी मया ।।"}, {"c": "12.126", "n": "42", "i": 54479, "v": "प्रसवे चैव नारीणां वृद्धानां पुत्रकारिता । तथा नरेन्द्र धनिनामाशा कृशतरी मया ।।"}, {"c": "12.126", "t": "ऋषभ उवाच ।"}, {"c": "12.126", "n": "43", "i": 54480, "v": "एतच्छ्रुत्वा ततो राजन्स राजा सावरोधनः । संस्पृश्य पादौ शिरसा निपपात द्विजर्षभे ।।"}, {"c": "12.126", "t": "राजोवाच ।"}, {"c": "12.126", "n": "44", "i": 54481, "v": "प्रसादये त्वा भगवन्पुत्रेणेच्छामि संगतिम् । वृणीष्व च वरं विप्र यमिच्छसि यथाविधि ।।"}, {"c": "12.126", "t": "ऋषभ उवाच ।"}, {"c": "12.126", "n": "45", "i": 54482, "v": "अब्रवीच्च हि तं वाक्यं राजा राजीवलोचनः । सत्यमेतद्यथा विप्र त्वयोक्तं नास्त्यतो मृषा ।।"}, {"c": "12.126", "n": "46", "i": 54483, "v": "ततः प्रहस्य भगवांस्तनुर्धर्मभृतां वरः । पुत्रमस्यानयत्क्षिप्रं तपसा च श्रुतेन च ।।"}, {"c": "12.126", "n": "47", "i": 54484, "v": "तं समानाय्य पुत्रं तु तदोपालभ्य पार्थिवम् । आत्मानं दर्शयामास धर्मं धर्मभृतां वरः ।।"}, {"c": "12.126", "n": "48", "i": 54485, "v": "संदर्शयित्वा चात्मानं दिव्यमद्भुतदर्शनम् । विपाप्मा विगतक्रोधश्चचार वनमन्तिकात् ।।"}, {"c": "12.126", "n": "49", "i": 54486, "v": "एतद्दृष्टं मया राजंस्ततश्च वचनं श्रुतम् । आशामपनयस्वाशु ततः कृशतरीमिमाम् ।।"}, {"c": "12.126", "t": "भीष्म उवाच ।"}, {"c": "12.126", "n": "50", "i": 54487, "v": "स तत्रोक्तो महाराज ऋषभेण महात्मना । सुमित्रोऽपनयत्क्षिप्रमाशां कृशतरीं तदा ।।"}, {"c": "12.126", "n": "51", "i": 54488, "v": "एवं त्वमपि कौन्तेय श्रुत्वा वाणीमिमां मम । स्थिरो भव यथा राजन्हिमवानचलोत्तमः ।।"}, {"c": "12.126", "n": "52", "i": 54489, "v": "त्वं हि द्रष्टा च श्रोता च कृच्छ्रेष्वर्थकृतेष्विह । श्रुत्वा मम महाराज न संतप्तुमिहार्हसि ।।"}, {"c": "12.127", "t": "युधिष्ठिर उवाच ।"}, {"c": "12.127", "n": "1", "i": 54490, "v": "नामृतस्येव पर्याप्तिर्ममास्ति ब्रुवति त्वयि । तस्मात्कथय भूयस्त्वं धर्ममेव पितामह ।।"}, {"c": "12.127", "t": "भीष्म उवाच ।"}, {"c": "12.127", "n": "2", "i": 54491, "v": "अत्राप्युदाहरन्तीममितिहासं पुरातनम् । गौतमस्य च संवादं यमस्य च महात्मनः ।।"}, {"c": "12.127", "n": "3", "i": 54492, "v": "पारियात्रगिरिं प्राप्य गौतमस्याश्रमो महान् । उवास गौतमो यत्र कालं तदपि मे शृणु ।।"}, {"c": "12.127", "n": "4", "i": 54493, "v": "षष्टिं वर्षसहस्राणि सोऽतप्यद्गौतमस्तपः । तमुग्रतपसं युक्तं तपसा भावितं मुनिम् ।।"}, {"c": "12.127", "n": "5", "i": 54494, "v": "उपयातो नरव्याघ्र लोकपालो यमस्तदा । तमपश्यत्सुतपसमृषिं वै गौतमं मुनिम् ।।"}, {"c": "12.127", "n": "6", "i": 54495, "v": "स तं विदित्वा ब्रह्मर्षिर्यममागतमोजसा । प्राञ्जलिः प्रयतो भूत्वा उपसृप्तस्तपोधनः ।।"}, {"c": "12.127", "n": "7", "i": 54496, "v": "तं धर्मराजो दृष्ट्वैव नमस्कृत्य नरर्षभम् । न्यमन्त्रयत धर्मेण क्रियतां किमिति ब्रुवन् ।।"}, {"c": "12.127", "t": "गौतम उवाच ।"}, {"c": "12.127", "n": "8", "i": 54497, "v": "मातापितृभ्यामानृण्यं किं कृत्वा समवाप्नुयात् । कथं च लोकानश्नाति पुरुषो दुर्लभाञ्शुभान् ।।"}, {"c": "12.127", "t": "यम उवाच ।"}, {"c": "12.127", "n": "9", "i": 54498, "v": "तपःशौचवता नित्यं सत्यधर्मरतेन च । मातापित्रोरहरहः पूजनं कार्यमञ्जसा ।।"}, {"c": "12.127", "n": "10", "i": 54499, "v": "अश्वमेधैश्च यष्टव्यं बहुभिः स्वाप्तदक्षिणैः । तेन लोकानुपाश्नाति पुरुषोऽद्भुतदर्शनान् ।।"}, {"c": "12.128", "t": "युधिष्ठिर उवाच ।"}, {"c": "12.128", "n": "1", "i": 54500, "v": "मित्रैः प्रहीयमाणस्य बह्वमित्रस्य का गतिः । राज्ञः संक्षीणकोशस्य बलहीनस्य भारत ।।"}, {"c": "12.128", "n": "2", "i": 54501, "v": "दुष्टामात्यसहायस्य स्रुतमन्त्रस्य सर्वतः । राज्यात्प्रच्यवमानस्य गतिमन्यामपश्यतः ।।"}, {"c": "12.128", "n": "3", "i": 54502, "v": "परचक्राभियातस्य दुर्बलस्य बलीयसा । असंविहितराष्ट्रस्य देशकालावजानतः ।।"}, {"c": "12.128", "n": "4", "i": 54503, "v": "अप्राप्यं च भवेत्सान्त्वं भेदो वाप्यतिपीडनात् । जीवितं चार्थहेतोर्वा तत्र किं सुकृतं भवेत् ।।"}, {"c": "12.128", "t": "भीष्म उवाच ।"}, {"c": "12.128", "n": "5", "i": 54504, "v": "गुह्यं मा धर्ममप्राक्षीरतीव भरतर्षभ । अपृष्टो नोत्सहे वक्तुं धर्ममेनं युधिष्ठिर ।।"}, {"c": "12.128", "n": "6", "i": 54505, "v": "धर्मो ह्यणीयान्वचनाद्बुद्धेश्च भरतर्षभ । श्रुत्वोपास्य सदाचारैः साधुर्भवति स क्वचित् ।।"}, {"c": "12.128", "n": "7", "i": 54506, "v": "कर्मणा बुद्धिपूर्वेण भवत्याढ्यो न वा पुनः । तादृशोऽयमनुप्रश्नः स व्यवस्यस्त्वया धिया ।।"}, {"c": "12.128", "n": "8", "i": 54507, "v": "उपायं धर्मबहुलं यात्रार्थं शृणु भारत । नाहमेतादृशं धर्मं बुभूषे धर्मकारणात् । दुःखादान इहाढ्येषु स्यात्तु पश्चात्क्षमो मतः ।।"}, {"c": "12.128", "n": "9", "i": 54508, "v": "अनुगम्य गतीनां च सर्वासामेव निश्चयम् । यथा यथा हि पुरुषो नित्यं शास्त्रमवेक्षते । तथा तथा विजानाति विज्ञानं चास्य रोचते ।।"}, {"c": "12.128", "n": "10", "i": 54509, "v": "अविज्ञानादयोगश्च पुरुषस्योपजायते । अविज्ञानादयोगो हि योगो भूतिकरः पुनः ।।"}, {"c": "12.128", "n": "11", "i": 54510, "v": "अशङ्कमानो वचनमनसूयुरिदं शृणु । राज्ञः कोशक्षयादेव जायते बलसंक्षयः ।।"}, {"c": "12.128", "n": "12", "i": 54511, "v": "कोशं संजनयेद्राजा निर्जलेभ्यो यथा जलम् । कालं प्राप्यानुगृह्णीयादेष धर्मोऽत्र सांप्रतम् ।।"}, {"c": "12.128", "n": "13", "i": 54512, "v": "उपायधर्मं प्राप्यैनं पूर्वैराचरितं जनैः । अन्यो धर्मः समर्थानामापत्स्वन्यश्च भारत ।।"}, {"c": "12.128", "n": "14", "i": 54513, "v": "प्राक्कोशः प्रोच्यते धर्मो बुद्धिर्धर्माद्गरीयसी । धर्मं प्राप्य न्यायवृत्तिमबलीयान्न विन्दति ।।"}, {"c": "12.128", "n": "15", "i": 54514, "v": "यस्माद्धनस्योपपत्तिरेकान्तेन न विद्यते । तस्मादापद्यधर्मोऽपि श्रूयते धर्मलक्षणः ।।"}, {"c": "12.128", "n": "16", "i": 54515, "v": "अधर्मो जायते यस्मिन्निति वै कवयो विदुः । अनन्तरः क्षत्रियस्य इति वै विचिकित्ससे ।।"}, {"c": "12.128", "n": "17", "i": 54516, "v": "यथास्य धर्मो न ग्लायेन्नेयाच्छत्रुवशं यथा । तत्कर्तव्यमिहेत्याहुर्नात्मानमवसादयेत् ।।"}, {"c": "12.128", "n": "18", "i": 54517, "v": "सन्नात्मा नैव धर्मस्य न परस्य न चात्मनः । सर्वोपायैरुज्जिहीर्षेदात्मानमिति निश्चयः ।।"}, {"c": "12.128", "n": "19", "i": 54518, "v": "तत्र धर्मविदां तात निश्चयो धर्मनैपुणे । उद्यमो जीवनं क्षत्रे बाहुवीर्यादिति श्रुतिः ।।"}, {"c": "12.128", "n": "20", "i": 54519, "v": "क्षत्रियो वृत्तिसंरोधे कस्य नादातुमर्हति । अन्यत्र तापसस्वाच्च ब्राह्मणस्वाच्च भारत ।।"}, {"c": "12.128", "n": "21", "i": 54520, "v": "यथा वै ब्राह्मणः सीदन्नयाज्यमपि याजयेत् । अभोज्यान्नानि चाश्नीयात्तथेदं नात्र संशयः ।।"}, {"c": "12.128", "n": "22", "i": 54521, "v": "पीडितस्य किमद्वारमुत्पथो निधृतस्य वा । अद्वारतः प्रद्रवति यदा भवति पीडितः ।।"}, {"c": "12.128", "n": "23", "i": 54522, "v": "तस्य कोशबलज्यान्या सर्वलोकपराभवः । भैक्षचर्या न विहिता न च विट्शूद्रजीविका ।।"}, {"c": "12.128", "n": "24", "i": 54523, "v": "स्वधर्मानन्तरा वृत्तिर्यान्याननुपजीवतः । वहतः प्रथमं कल्पमनुकल्पेन जीवनम् ।।"}, {"c": "12.128", "n": "25", "i": 54524, "v": "आपद्गतेन धर्माणामन्यायेनोपजीवनम् । अपि ह्येतद्ब्राह्मणेषु दृष्टं वृत्तिपरिक्षये ।।"}, {"c": "12.128", "n": "26", "i": 54525, "v": "क्षत्रिये संशयः कः स्यादित्येतन्निश्चितं सदा । आददीत विशिष्टेभ्यो नावसीदेत्कथंचन ।।"}, {"c": "12.128", "n": "27", "i": 54526, "v": "हन्तारं रक्षितारं च प्रजानां क्षत्रियं विदुः । तस्मात्संरक्षता कार्यमादानं क्षत्रबन्धुना ।।"}, {"c": "12.128", "n": "28", "i": 54527, "v": "अन्यत्र राजन्हिंसाया वृत्तिर्नेहास्ति कस्यचित् । अप्यरण्यसमुत्थस्य एकस्य चरतो मुनेः ।।"}, {"c": "12.128", "n": "29", "i": 54528, "v": "न शङ्खलिखितां वृत्तिं शक्यमास्थाय जीवितुम् । विशेषतः कुरुश्रेष्ठ प्रजापालनमीप्सता ।।"}, {"c": "12.128", "n": "30", "i": 54529, "v": "परस्पराभिसंरक्षा राज्ञा राष्ट्रेण चापदि । नित्यमेवेह कर्तव्या एष धर्मः सनातनः ।।"}, {"c": "12.128", "n": "31", "i": 54530, "v": "राजा राष्ट्रं यथापत्सु द्रव्यौघैः परिरक्षति । राष्ट्रेण राजा व्यसने परिरक्ष्यस्तथा भवेत् ।।"}, {"c": "12.128", "n": "32", "i": 54531, "v": "कोशं दण्डं बलं मित्रं यदन्यदपि संचितम् । न कुर्वीतान्तरं राष्ट्रे राजा परिगते क्षुधा ।।"}, {"c": "12.128", "n": "33", "i": 54532, "v": "बीजं भक्तेन संपाद्यमिति धर्मविदो विदुः । अत्रैतच्छम्बरस्याहुर्महामायस्य दर्शनम् ।।"}, {"c": "12.128", "n": "34", "i": 54533, "v": "धिक्तस्य जीवितं राज्ञो राष्ट्रे यस्यावसीदति । अवृत्त्यान्त्यमनुष्योऽपि यो वै वेद शिबेर्वचः ।।"}, {"c": "12.128", "n": "35", "i": 54534, "v": "राज्ञः कोशबलं मूलं कोशमूलं पुनर्बलम् । तन्मूलं सर्वधर्माणां धर्ममूलाः पुनः प्रजाः ।।"}, {"c": "12.128", "n": "36", "i": 54535, "v": "नान्यानपीडयित्वेह कोशः शक्यः कुतो बलम् । तदर्थं पीडयित्वा च दोषं न प्राप्तुमर्हति ।।"}, {"c": "12.128", "n": "37", "i": 54536, "v": "अकार्यमपि यज्ञार्थं क्रियते यज्ञकर्मसु । एतस्मात्कारणाद्राजा न दोषं प्राप्तुमर्हति ।।"}, {"c": "12.128", "n": "38", "i": 54537, "v": "अर्थार्थमन्यद्भवति विपरीतमथापरम् । अनर्थार्थमथाप्यन्यत्तत्सर्वं ह्यर्थलक्षणम् । एवं बुद्ध्या संप्रपश्येन्मेधावी कार्यनिश्चयम् ।।"}, {"c": "12.128", "n": "39", "i": 54538, "v": "यज्ञार्थमन्यद्भवति यज्ञे नार्थस्तथापरः । यज्ञस्यार्थार्थमेवान्यत्तत्सर्वं यज्ञसाधनम् ।।"}, {"c": "12.128", "n": "40", "i": 54539, "v": "उपमामत्र वक्ष्यामि धर्मतत्त्वप्रकाशिनीम् । यूपं छिन्दन्ति यज्ञार्थं तत्र ये परिपन्थिनः ।।"}, {"c": "12.128", "n": "41", "i": 54540, "v": "द्रुमाः केचन सामन्ता ध्रुवं छिन्दन्ति तानपि । ते चापि निपतन्तोऽन्यान्निघ्नन्ति च वनस्पतीन् ।।"}, {"c": "12.128", "n": "42", "i": 54541, "v": "एवं कोशस्य महतो ये नराः परिपन्थिनः । तानहत्वा न पश्यामि सिद्धिमत्र परंतप ।।"}, {"c": "12.128", "n": "43", "i": 54542, "v": "धनेन जयते लोकावुभौ परमिमं तथा । सत्यं च धर्मवचनं यथा नास्त्यधनस्तथा ।।"}, {"c": "12.128", "n": "44", "i": 54543, "v": "सर्वोपायैराददीत धनं यज्ञप्रयोजनम् । न तुल्यदोषः स्यादेवं कार्याकार्येषु भारत ।।"}, {"c": "12.128", "n": "45", "i": 54544, "v": "नैतौ संभवतो राजन्कथंचिदपि भारत । न ह्यरण्येषु पश्यामि धनवृद्धानहं क्वचित् ।।"}, {"c": "12.128", "n": "46", "i": 54545, "v": "यदिदं दृश्यते वित्तं पृथिव्यामिह किंचन । ममेदं स्यान्ममेदं स्यादित्ययं काङ्क्षते जनः ।।"}, {"c": "12.128", "n": "47", "i": 54546, "v": "न च राज्यसमो धर्मः कश्चिदस्ति परंतप । धर्मं शंसन्ति ते राज्ञामापदर्थमितोऽन्यथा ।।"}, {"c": "12.128", "n": "48", "i": 54547, "v": "दानेन कर्मणा चान्ये तपसान्ये तपस्विनः । बुद्ध्या दाक्ष्येण चाप्यन्ये चिन्वन्ति धनसंचयान् ।।"}, {"c": "12.128", "n": "49", "i": 54548, "v": "अधनं दुर्बलं प्राहुर्धनेन बलवान्भवेत् । सर्वं धनवतः प्राप्यं सर्वं तरति कोशवान् । कोशाद्धर्मश्च कामश्च परो लोकस्तथाप्ययम् ।।"}, {"c": "12.129", "t": "युधिष्ठिर उवाच ।"}, {"c": "12.129", "n": "1", "i": 54549, "v": "क्षीणस्य दीर्घसूत्रस्य सानुक्रोशस्य बन्धुषु । विरक्तपौरराष्ट्रस्य निर्द्रव्यनिचयस्य च ।।"}, {"c": "12.129", "n": "2", "i": 54550, "v": "परिशङ्कितमुख्यस्य स्रुतमन्त्रस्य भारत । असंभावितमित्रस्य भिन्नामात्यस्य सर्वशः ।।"}, {"c": "12.129", "n": "3", "i": 54551, "v": "परचक्राभियातस्य दुर्बलस्य बलीयसा । आपन्नचेतसो ब्रूहि किं कार्यमवशिष्यते ।।"}, {"c": "12.129", "t": "भीष्म उवाच ।"}, {"c": "12.129", "n": "4", "i": 54552, "v": "बाह्यश्चेद्विजिगीषुः स्याद्धर्मार्थकुशलः शुचिः । जवेन संधिं कुर्वीत पूर्वान्पूर्वान्विमोक्षयन् ।।"}, {"c": "12.129", "n": "5", "i": 54553, "v": "अधर्मविजिगीषुश्चेद्बलवान्पापनिश्चयः । आत्मनः संनिरोधेन संधिं तेनाभियोजयेत् ।।"}, {"c": "12.129", "n": "6", "i": 54554, "v": "अपास्य राजधानीं वा तरेदन्येन वापदम् । तद्भावभावे द्रव्याणि जीवन्पुनरुपार्जयेत् ।।"}, {"c": "12.129", "n": "7", "i": 54555, "v": "यास्तु स्युः केवलत्यागाच्छक्यास्तरितुमापदः । कस्तत्राधिकमात्मानं संत्यजेदर्थधर्मवित् ।।"}, {"c": "12.129", "n": "8", "i": 54556, "v": "अवरोधाज्जुगुप्सेत का सपत्नधने दया । न त्वेवात्मा प्रदातव्यः शक्ये सति कथंचन ।।"}, {"c": "12.129", "t": "युधिष्ठिर उवाच ।"}, {"c": "12.129", "n": "9", "i": 54557, "v": "आभ्यन्तरे प्रकुपिते बाह्ये चोपनिपीडिते । क्षीणे कोशे स्रुते मन्त्रे किं कार्यमवशिष्यते ।।"}, {"c": "12.129", "t": "भीष्म उवाच ।"}, {"c": "12.129", "n": "10", "i": 54558, "v": "क्षिप्रं वा संधिकामः स्यात्क्षिप्रं वा तीक्ष्णविक्रमः । पदापनयनं क्षिप्रमेतावत्सांपरायिकम् ।।"}, {"c": "12.129", "n": "11", "i": 54559, "v": "अनुरक्तेन पुष्टेन हृष्टेन जगतीपते । अल्पेनापि हि सैन्येन महीं जयति पार्थिवः ।।"}, {"c": "12.129", "n": "12", "i": 54560, "v": "हतो वा दिवमारोहेद्विजयी क्षितिमावसेत् । युद्धे तु संत्यजन्प्राणाञ्शक्रस्यैति सलोकताम् ।।"}, {"c": "12.129", "n": "13", "i": 54561, "v": "सर्वलोकागमं कृत्वा मृदुत्वं गन्तुमेव च । विश्वासाद्विनयं कुर्याद्व्यवस्येद्वाप्युपानहौ ।।"}, {"c": "12.129", "n": "14", "i": 54562, "v": "अपक्रमितुमिच्छेद्वा यथाकामं तु सान्त्वयेत् । विलिङ्गमित्वा मित्रेण ततः स्वयमुपक्रमेत् ।।"}, {"c": "12.130", "t": "युधिष्ठिर उवाच ।"}, {"c": "12.130", "n": "1", "i": 54563, "v": "हीने परमके धर्मे सर्वलोकातिलङ्घिनि । सर्वस्मिन्दस्युसाद्भूते पृथिव्यामुपजीवने ।।"}, {"c": "12.130", "n": "2", "i": 54564, "v": "केनास्मिन्ब्राह्मणो जीवेज्जघन्ये काल आगते । असंत्यजन्पुत्रपौत्राननुक्रोशात्पितामह ।।"}, {"c": "12.130", "t": "भीष्म उवाच ।"}, {"c": "12.130", "n": "3", "i": 54565, "v": "विज्ञानबलमास्थाय जीवितव्यं तथागते । सर्वं साध्वर्थमेवेदमसाध्वर्थं न किंचन ।।"}, {"c": "12.130", "n": "4", "i": 54566, "v": "असाधुभ्यो निरादाय साधुभ्यो यः प्रयच्छति । आत्मानं संक्रमं कृत्वा कृत्स्नधर्मविदेव सः ।।"}, {"c": "12.130", "n": "5", "i": 54567, "v": "सुरोषेणात्मनो राजन्राज्ये स्थितिमकोपयन् । अदत्तमप्याददीत दातुर्वित्तं ममेति वा ।।"}, {"c": "12.130", "n": "6", "i": 54568, "v": "विज्ञानबलपूतो यो वर्तते निन्दितेष्वपि । वृत्तविज्ञानवान्धीरः कस्तं किं वक्तुमर्हति ।।"}, {"c": "12.130", "n": "7", "i": 54569, "v": "येषां बलकृता वृत्तिर्नैषामन्याभिरोचते । तेजसाभिप्रवर्धन्ते बलवन्तो युधिष्ठिर ।।"}, {"c": "12.130", "n": "8", "i": 54570, "v": "यदेव प्रकृतं शास्त्रमविशेषेण विन्दति । तदेव मध्याः सेवन्ते मेधावी चाप्यथोत्तरम् ।।"}, {"c": "12.130", "n": "9", "i": 54571, "v": "ऋत्विक्पुरोहिताचार्यान्सत्कृतैरभिपूजितान् । न ब्राह्मणान्यातयेत दोषान्प्राप्नोति यातयन् ।।"}, {"c": "12.130", "n": "10", "i": 54572, "v": "एतत्प्रमाणं लोकस्य चक्षुरेतत्सनातनम् । तत्प्रमाणोऽवगाहेत तेन तत्साध्वसाधु वा ।।"}, {"c": "12.130", "n": "11", "i": 54573, "v": "बहूनि ग्रामवास्तव्या रोषाद्ब्रूयुः परस्परम् । न तेषां वचनाद्राजा सत्कुर्याद्यातयेत वा ।।"}, {"c": "12.130", "n": "12", "i": 54574, "v": "न वाच्यः परिवादो वै न श्रोतव्यः कथंचन । कर्णावेव पिधातव्यौ प्रस्थेयं वा ततोऽन्यतः ।।"}, {"c": "12.130", "n": "13", "i": 54575, "v": "न वै सतां वृत्तमेतत्परिवादो न पैशुनम् । गुणानामेव वक्तारः सन्तः सत्सु युधिष्ठिर ।।"}, {"c": "12.130", "n": "14", "i": 54576, "v": "यथा समधुरौ दम्यौ सुदान्तौ साधुवाहिनौ । धुरमुद्यम्य वहतस्तथा वर्तेत वै नृपः । यथा यथास्य वहतः सहायाः स्युस्तथापरे ।।"}, {"c": "12.130", "n": "15", "i": 54577, "v": "आचारमेव मन्यन्ते गरीयो धर्मलक्षणम् । अपरे नैवमिच्छन्ति ये शङ्खलिखितप्रियाः । मार्दवादथ लोभाद्वा ते ब्रूयुर्वाक्यमीदृशम् ।।"}, {"c": "12.130", "n": "16", "i": 54578, "v": "आर्षमप्यत्र पश्यन्ति विकर्मस्थस्य यापनम् । न चार्षात्सदृशं किंचित्प्रमाणं विद्यते क्वचित् ।।"}, {"c": "12.130", "n": "17", "i": 54579, "v": "देवा अपि विकर्मस्थं यातयन्ति नराधमम् । व्याजेन विन्दन्वित्तं हि धर्मात्तु परिहीयते ।।"}, {"c": "12.130", "n": "18", "i": 54580, "v": "सर्वतः सत्कृतः सद्भिर्भूतिप्रभवकारणैः । हृदयेनाभ्यनुज्ञातो यो धर्मस्तं व्यवस्यति ।।"}, {"c": "12.130", "n": "19", "i": 54581, "v": "यश्चतुर्गुणसंपन्नं धर्मं वेद स धर्मवित् । अहेरिव हि धर्मस्य पदं दुःखं गवेषितुम् ।।"}, {"c": "12.130", "n": "20", "i": 54582, "v": "यथा मृगस्य विद्धस्य मृगव्याधः पदं नयेत् । कक्षे रुधिरपातेन तथा धर्मपदं नयेत् ।।"}, {"c": "12.130", "n": "21", "i": 54583, "v": "एवं सद्भिर्विनीतेन पथा गन्तव्यमच्युत । राजर्षीणां वृत्तमेतदवगच्छ युधिष्ठिर ।।"}, {"c": "12.131", "t": "भीष्म उवाच ।"}, {"c": "12.131", "n": "1", "i": 54584, "v": "स्वराष्ट्रात्परराष्ट्राच्च कोशं संजनयेन्नृपः । कोशाद्धि धर्मः कौन्तेय राज्यमूलः प्रवर्तते ।।"}, {"c": "12.131", "n": "2", "i": 54585, "v": "तस्मात्संजनयेत्कोशं संहृत्य परिपालयेत् । परिपाल्यानुगृह्णीयादेष धर्मः सनातनः ।।"}, {"c": "12.131", "n": "3", "i": 54586, "v": "न कोशः शुद्धशौचेन न नृशंसेन जायते । पदं मध्यममास्थाय कोशसंग्रहणं चरेत् ।।"}, {"c": "12.131", "n": "4", "i": 54587, "v": "अबलस्य कुतः कोशो ह्यकोशस्य कुतो बलम् । अबलस्य कुतो राज्यमराज्ञः श्रीः कुतो भवेत् ।।"}, {"c": "12.131", "n": "5", "i": 54588, "v": "उच्चैर्वृत्तेः श्रियो हानिर्यथैव मरणं तथा । तस्मात्कोशं बलं मित्राण्यथ राजा विवर्धयेत् ।।"}, {"c": "12.131", "n": "6", "i": 54589, "v": "हीनकोशं हि राजानमवजानन्ति मानवाः । न चास्याल्पेन तुष्यन्ति कार्यमभ्युत्सहन्ति च ।।"}, {"c": "12.131", "n": "7", "i": 54590, "v": "श्रियो हि कारणाद्राजा सत्क्रियां लभते पराम् । सास्य गूहति पापानि वासो गुह्यमिव स्त्रियाः ।।"}, {"c": "12.131", "n": "8", "i": 54591, "v": "ऋद्धिमस्यानुवर्तन्ते पुरा विप्रकृता जनाः । शालावृका इवाजस्रं जिघांसूनिव विन्दति । ईदृशस्य कुतो राज्ञः सुखं भरतसत्तम ।।"}, {"c": "12.131", "n": "9", "i": 54592, "v": "उद्यच्छेदेव न ग्लायेदुद्यमो ह्येव पौरुषम् । अप्यपर्वणि भज्येत न नमेतेह कस्यचित् ।।"}, {"c": "12.131", "n": "10", "i": 54593, "v": "अप्यरण्यं समाश्रित्य चरेद्दस्युगणैः सह । न त्वेवोद्धृतमर्यादैर्दस्युभिः सहितश्चरेत् । दस्यूनां सुलभा सेना रौद्रकर्मसु भारत ।।"}, {"c": "12.131", "n": "11", "i": 54594, "v": "एकान्तेन ह्यमर्यादात्सर्वोऽप्युद्विजते जनः । दस्यवोऽप्युपशङ्कन्ते निरनुक्रोशकारिणः ।।"}, {"c": "12.131", "n": "12", "i": 54595, "v": "स्थापयेदेव मर्यादां जनचित्तप्रसादिनीम् । अल्पाप्यथेह मर्यादा लोके भवति पूजिता ।।"}, {"c": "12.131", "n": "13", "i": 54596, "v": "नायं लोकोऽस्ति न पर इति व्यवसितो जनः । नालं गन्तुं च विश्वासं नास्तिके भयशङ्किनि ।।"}, {"c": "12.131", "n": "14", "i": 54597, "v": "यथा सद्भिः परादानमहिंसा दस्युभिस्तथा । अनुरज्यन्ति भूतानि समर्यादेषु दस्युषु ।।"}, {"c": "12.131", "n": "15", "i": 54598, "v": "अयुध्यमानस्य वधो दारामर्शः कृतघ्नता । ब्रह्मवित्तस्य चादानं निःशेषकरणं तथा । स्त्रिया मोषः परिस्थानं दस्युष्वेतद्विगर्हितम् ।।"}, {"c": "12.131", "n": "16", "i": 54599, "v": "स एष एव भवति दस्युरेतानि वर्जयन् । अभिसंदधते ये न विनाशायास्य भारत । नशेषमेवोपालभ्य न कुर्वन्तीति निश्चयः ।।"}, {"c": "12.131", "n": "17", "i": 54600, "v": "तस्मात्सशेषं कर्तव्यं स्वाधीनमपि दस्युभिः । न बलस्थोऽहमस्मीति नृशंसानि समाचरेत् ।।"}, {"c": "12.131", "n": "18", "i": 54601, "v": "सशेषकारिणस्तात शेषं पश्यन्ति सर्वतः । निःशेषकारिणो नित्यमशेषकरणाद्भयम् ।।"}, {"c": "12.132", "t": "भीष्म उवाच ।"}, {"c": "12.132", "n": "1", "i": 54602, "v": "अत्र कर्मान्तवचनं कीर्तयन्ति पुराविदः । प्रत्यक्षावेव धर्मार्थौ क्षत्रियस्य विजानतः । तत्र न व्यवधातव्यं परोक्षा धर्मयापना ।।"}, {"c": "12.132", "n": "2", "i": 54603, "v": "अधर्मो धर्म इत्येतद्यथा वृकपदं तथा । धर्माधर्मफले जातु न ददर्शेह कश्चन ।।"}, {"c": "12.132", "n": "3", "i": 54604, "v": "बुभूषेद्बलवानेव सर्वं बलवतो वशे । श्रियं बलममात्यांश्च बलवानिह विन्दति ।।"}, {"c": "12.132", "n": "4", "i": 54605, "v": "यो ह्यनाढ्यः स पतितस्तदुच्छिष्टं यदल्पकम् । बह्वपथ्यं बलवति न किंचित्त्रायते भयात् ।।"}, {"c": "12.132", "n": "5", "i": 54606, "v": "उभौ सत्याधिकारौ तौ त्रायेते महतो भयात् । अति धर्माद्बलं मन्ये बलाद्धर्मः प्रवर्तते ।।"}, {"c": "12.132", "n": "6", "i": 54607, "v": "बले प्रतिष्ठितो धर्मो धरण्यामिव जङ्गमः । धूमो वायोरिव वशं बलं धर्मोऽनुवर्तते ।।"}, {"c": "12.132", "n": "7", "i": 54608, "v": "अनीश्वरे बलं धर्मो द्रुमं वल्लीव संश्रिता । वश्यो बलवतां धर्मः सुखं भोगवतामिव । नास्त्यसाध्यं बलवतां सर्वं बलवतां शुचि ।।"}, {"c": "12.132", "n": "8", "i": 54609, "v": "दुराचारः क्षीणबलः परिमाणं नियच्छति । अथ तस्मादुद्विजते सर्वो लोको वृकादिव ।।"}, {"c": "12.132", "n": "9", "i": 54610, "v": "अपध्वस्तो ह्यवमतो दुःखं जीवति जीवितम् । जीवितं यदवक्षिप्तं यथैव मरणं तथा ।।"}, {"c": "12.132", "n": "10", "i": 54611, "v": "यदेनमाहुः पापेन चारित्रेण विनिक्षतम् । स भृशं तप्यतेऽनेन वाक्शल्येन परिक्षतः ।।"}, {"c": "12.132", "n": "11", "i": 54612, "v": "अत्रैतदाहुराचार्याः पापस्य परिमोक्षणे । त्रयीं विद्यां निषेवेत तथोपासीत स द्विजान् ।।"}, {"c": "12.132", "n": "12", "i": 54613, "v": "प्रसादयेन्मधुरया वाचाप्यथ च कर्मणा । महामनाश्चैव भवेद्विवहेच्च महाकुले ।।"}, {"c": "12.132", "n": "13", "i": 54614, "v": "इत्यस्मीति वदेदेवं परेषां कीर्तयन्गुणान् । जपेदुदकशीलः स्यात्पेशलो नातिजल्पनः ।।"}, {"c": "12.132", "n": "14", "i": 54615, "v": "ब्रह्मक्षत्रं संप्रविशेद्बहु कृत्वा सुदुष्करम् । उच्यमानोऽपि लोकेन बहु तत्तदचिन्तयन् ।।"}, {"c": "12.132", "n": "15", "i": 54616, "v": "अपापो ह्येवमाचारः क्षिप्रं बहुमतो भवेत् । सुखं वित्तं च भुञ्जीत वृत्तेनैतेन गोपयेत् । लोके च लभते पूजां परत्र च महत्फलम् ।।"}, {"c": "12.133", "t": "भीष्म उवाच ।"}, {"c": "12.133", "n": "1", "i": 54617, "v": "अत्राप्युदाहरन्तीममितिहासं पुरातनम् । यथा दस्युः समर्यादः प्रेत्यभावे न नश्यति ।।"}, {"c": "12.133", "n": "2", "i": 54618, "v": "प्रहर्ता मतिमाञ्शूरः श्रुतवाननृशंसवान् । रक्षन्नक्षयिणं धर्मं ब्रह्मण्यो गुरुपूजकः ।।"}, {"c": "12.133", "n": "3", "i": 54619, "v": "निषाद्यां क्षत्रियाज्जातः क्षत्रधर्मानुपालकः । कापव्यो नाम नैषादिर्दस्युत्वात्सिद्धिमाप्तवान् ।।"}, {"c": "12.133", "n": "4", "i": 54620, "v": "अरण्ये सायपूर्वाह्णे मृगयूथप्रकोपिता । विधिज्ञो मृगजातीनां निपानानां च कोविदः ।।"}, {"c": "12.133", "n": "5", "i": 54621, "v": "सर्वकाननदेशज्ञः पारियात्रचरः सदा । धर्मज्ञः सर्वभूतानाममोघेषुर्दृढायुधः ।।"}, {"c": "12.133", "n": "6", "i": 54622, "v": "अप्यनेकशताः सेना एक एव जिगाय सः । स वृद्धावन्धपितरौ महारण्येऽभ्यपूजयत् ।।"}, {"c": "12.133", "n": "7", "i": 54623, "v": "मधुमांसैर्मूलफलैरन्नैरुच्चावचैरपि । सत्कृत्य भोजयामास सम्यक्परिचचार च ।।"}, {"c": "12.133", "n": "8", "i": 54624, "v": "आरण्यकान्प्रव्रजितान्ब्राह्मणान्परिपालयन् । अपि तेभ्यो मृगान्हत्वा निनाय च महावने ।।"}, {"c": "12.133", "n": "9", "i": 54625, "v": "ये स्म न प्रतिगृह्णन्ति दस्युभोजनशङ्कया । तेषामासज्य गेहेषु काल्य एव स गच्छति ।।"}, {"c": "12.133", "n": "10", "i": 54626, "v": "तं बहूनि सहस्राणि ग्रामणित्वेऽभिवव्रिरे । निर्मर्यादानि दस्यूनां निरनुक्रोशकारिणाम् ।।"}, {"c": "12.133", "t": "दस्यव ऊचुः ।"}, {"c": "12.133", "n": "11", "i": 54627, "v": "मुहूर्तदेशकालज्ञ प्राज्ञ शीलदृढायुध । ग्रामणीर्भव नो मुख्यः सर्वेषामेव संमतः ।।"}, {"c": "12.133", "n": "12", "i": 54628, "v": "यथा यथा वक्ष्यसि नः करिष्यामस्तथा तथा । पालयास्मान्यथान्यायं यथा माता यथा पिता ।।"}, {"c": "12.133", "t": "कापव्य उवाच ।"}, {"c": "12.133", "n": "13", "i": 54629, "v": "मा वधीस्त्वं स्त्रियं भीरुं मा शिशुं मा तपस्विनम् । नायुध्यमानो हन्तव्यो न च ग्राह्या बलात्स्त्रियः ।।"}, {"c": "12.133", "n": "14", "i": 54630, "v": "सर्वथा स्त्री न हन्तव्या सर्वसत्त्वेषु युध्यता । नित्यं गोब्राह्मणे स्वस्ति योद्धव्यं च तदर्थतः ।।"}, {"c": "12.133", "n": "15", "i": 54631, "v": "सस्यं च नापहन्तव्यं सीरविघ्नं च मा कृथाः । पूज्यन्ते यत्र देवाश्च पितरोऽतिथयस्तथा ।।"}, {"c": "12.133", "n": "16", "i": 54632, "v": "सर्वभूतेष्वपि च वै ब्राह्मणो मोक्षमर्हति । कार्या चापचितिस्तेषां सर्वस्वेनापि या भवेत् ।।"}, {"c": "12.133", "n": "17", "i": 54633, "v": "यस्य ह्येते संप्ररुष्टा मन्त्रयन्ति पराभवम् । न तस्य त्रिषु लोकेषु त्राता भवति कश्चन ।।"}, {"c": "12.133", "n": "18", "i": 54634, "v": "यो ब्राह्मणान्परिभवेद्विनाशं वापि रोचयेत् । सूर्योदय इवावश्यं ध्रुवं तस्य पराभवः ।।"}, {"c": "12.133", "n": "19", "i": 54635, "v": "इहैव फलमासीनः प्रत्याकाङ्क्षति शक्तितः । ये ये नो न प्रदास्यन्ति तांस्तान्सेनाभियास्यति ।।"}, {"c": "12.133", "n": "20", "i": 54636, "v": "शिष्ट्यर्थं विहितो दण्डो न वधार्थं विनिश्चयः । ये च शिष्टान्प्रबाधन्ते धर्मस्तेषां वधः स्मृतः ।।"}, {"c": "12.133", "n": "21", "i": 54637, "v": "ये हि राष्ट्रोपरोधेन वृत्तिं कुर्वन्ति केचन । तदेव तेऽनु मीयन्ते कुणपं कृमयो यथा ।।"}, {"c": "12.133", "n": "22", "i": 54638, "v": "ये पुनर्धर्मशास्त्रेण वर्तेरन्निह दस्यवः । अपि ते दस्यवो भूत्वा क्षिप्रं सिद्धिमवाप्नुयुः ।।"}, {"c": "12.133", "t": "भीष्म उवाच ।"}, {"c": "12.133", "n": "23", "i": 54639, "v": "तत्सर्वमुपचक्रुस्ते कापव्यस्यानुशासनम् । वृत्तिं च लेभिरे सर्वे पापेभ्यश्चाप्युपारमन् ।।"}, {"c": "12.133", "n": "24", "i": 54640, "v": "कापव्यः कर्मणा तेन महतीं सिद्धिमाप्तवान् । साधूनामाचरन्क्षेमं दस्यून्पापान्निवर्तयन् ।।"}, {"c": "12.133", "n": "25", "i": 54641, "v": "इदं कापव्यचरितं यो नित्यमनुकीर्तयेत् । नारण्येभ्यः स भूतेभ्यो भयमार्छेत्कदाचन ।।"}, {"c": "12.133", "n": "26", "i": 54642, "v": "भयं तस्य न मर्त्येभ्यो नामर्त्येभ्यः कथंचन । न सतो नासतो राजन्स ह्यरण्येषु गोपतिः ।।"}, {"c": "12.134", "t": "भीष्म उवाच ।"}, {"c": "12.134", "n": "1", "i": 54643, "v": "अत्र गाथा ब्रह्मगीताः कीर्तयन्ति पुराविदः । येन मार्गेण राजानः कोशं संजनयन्ति च ।।"}, {"c": "12.134", "n": "2", "i": 54644, "v": "न धनं यज्ञशीलानां हार्यं देवस्वमेव तत् । दस्यूनां निष्क्रियाणां च क्षत्रियो हर्तुमर्हति ।।"}, {"c": "12.134", "n": "3", "i": 54645, "v": "इमाः प्रजाः क्षत्रियाणां रक्ष्याश्चाद्याश्च भारत । धनं हि क्षत्रियस्येह द्वितीयस्य न विद्यते ।।"}, {"c": "12.134", "n": "4", "i": 54646, "v": "तदस्य स्याद्बलार्थं वा धनं यज्ञार्थमेव वा । अभोग्या ह्योषधीश्छित्त्वा भोग्या एव पचन्त्युत ।।"}, {"c": "12.134", "n": "5", "i": 54647, "v": "यो वै न देवान्न पितॄन्न मर्त्यान्हविषार्चति । आनन्तिकां तां धनितामाहुर्वेदविदो जनाः ।।"}, {"c": "12.134", "n": "6", "i": 54648, "v": "हरेत्तद्द्रविणं राजन्धार्मिकः पृथिवीपतिः । न हि तत्प्रीणयेल्लोकान्न कोशं तद्विधं नृपः ।।"}, {"c": "12.134", "n": "7", "i": 54649, "v": "असाधुभ्यो निरादाय साधुभ्यो यः प्रयच्छति । आत्मानं संक्रमं कृत्वा मन्ये धर्मविदेव सः ।।"}, {"c": "12.134", "n": "8", "i": 54650, "v": "औद्भिज्जा जन्तवः केचिद्युक्तवाचो यथा तथा । अनिष्टतः संभवन्ति तथायज्ञः प्रतायते ।।"}, {"c": "12.134", "n": "9", "i": 54651, "v": "यथैव दंशमशकं यथा चाण्डपिपीलिकम् । सैव वृत्तिरयज्ञेषु तथा धर्मो विधीयते ।।"}, {"c": "12.134", "n": "10", "i": 54652, "v": "यथा ह्यकस्माद्भवति भूमौ पांसुतृणोलपम् । तथैवेह भवेद्धर्मः सूक्ष्मः सूक्ष्मतरोऽपि च ।।"}, {"c": "12.135", "t": "भीष्म उवाच ।"}, {"c": "12.135", "n": "1", "i": 54653, "v": "अत्रैव चेदमव्यग्रः शृण्वाख्यानमनुत्तमम् । दीर्घसूत्रं समाश्रित्य कार्याकार्यविनिश्चये ।।"}, {"c": "12.135", "n": "2", "i": 54654, "v": "नातिगाधे जलस्थाये सुहृदः शकुलास्त्रयः । प्रभूतमत्स्ये कौन्तेय बभूवुः सहचारिणः ।।"}, {"c": "12.135", "n": "3", "i": 54655, "v": "अत्रैकः प्राप्तकालज्ञो दीर्घदर्शी तथापरः । दीर्घसूत्रश्च तत्रैकस्त्रयाणां जलचारिणाम् ।।"}, {"c": "12.135", "n": "4", "i": 54656, "v": "कदाचित्तज्जलस्थायं मत्स्यबन्धाः समन्ततः । निःस्रावयामासुरथो निम्नेषु विविधैर्मुखैः ।।"}, {"c": "12.135", "n": "5", "i": 54657, "v": "प्रक्षीयमाणं तं बुद्ध्वा जलस्थायं भयागमे । अब्रवीद्दीर्घदर्शी तु तावुभौ सुहृदौ तदा ।।"}, {"c": "12.135", "n": "6", "i": 54658, "v": "इयमापत्समुत्पन्ना सर्वेषां सलिलौकसाम् । शीघ्रमन्यत्र गच्छामः पन्था यावन्न दुष्यति ।।"}, {"c": "12.135", "n": "7", "i": 54659, "v": "अनागतमनर्थं हि सुनयैर्यः प्रबाधते । न स संशयमाप्नोति रोचतां वां व्रजामहे ।।"}, {"c": "12.135", "n": "8", "i": 54660, "v": "दीर्घसूत्रस्तु यस्तत्र सोऽब्रवीत्सम्यगुच्यते । न तु कार्या त्वरा यावदिति मे निश्चिता मतिः ।।"}, {"c": "12.135", "n": "9", "i": 54661, "v": "अथ संप्रतिपत्तिज्ञः प्राब्रवीद्दीर्घदर्शिनम् । प्राप्ते काले न मे किंचिन्न्यायतः परिहास्यते ।।"}, {"c": "12.135", "n": "10", "i": 54662, "v": "एवमुक्तो निराक्रामद्दीर्घदर्शी महामतिः । जगाम स्रोतसैकेन गम्भीरसलिलाशयम् ।।"}, {"c": "12.135", "n": "11", "i": 54663, "v": "ततः प्रस्रुततोयं तं समीक्ष्य सलिलाशयम् । बबन्धुर्विविधैर्योगैर्मत्स्यान्मत्स्योपजीविनः ।।"}, {"c": "12.135", "n": "12", "i": 54664, "v": "विलोड्यमाने तस्मिंस्तु स्रुततोये जलाशये । अगच्छद्ग्रहणं तत्र दीर्घसूत्रः सहापरैः ।।"}, {"c": "12.135", "n": "13", "i": 54665, "v": "उद्दानं क्रियमाणं च मत्स्यानां वीक्ष्य रज्जुभिः । प्रविश्यान्तरमन्येषामग्रसत्प्रतिपत्तिमान् ।।"}, {"c": "12.135", "n": "14", "i": 54666, "v": "ग्रस्तमेव तदुद्दानं गृहीत्वास्त तथैव सः । सर्वानेव तु तांस्तत्र ते विदुर्ग्रथिता इति ।।"}, {"c": "12.135", "n": "15", "i": 54667, "v": "ततः प्रक्षाल्यमानेषु मत्स्येषु विमले जले । त्यक्त्वा रज्जुं विमुक्तोऽभूच्छीघ्रं संप्रतिपत्तिमान् ।।"}, {"c": "12.135", "n": "16", "i": 54668, "v": "दीर्घसूत्रस्तु मन्दात्मा हीनबुद्धिरचेतनः । मरणं प्राप्तवान्मूढो यथैवोपहतेन्द्रियः ।।"}, {"c": "12.135", "n": "17", "i": 54669, "v": "एवं प्राप्ततमं कालं यो मोहान्नावबुध्यते । स विनश्यति वै क्षिप्रं दीर्घसूत्रो यथा झषः ।।"}, {"c": "12.135", "n": "18", "i": 54670, "v": "आदौ न कुरुते श्रेयः कुशलोऽस्मीति यः पुमान् । स संशयमवाप्नोति यथा संप्रतिपत्तिमान् ।।"}, {"c": "12.135", "n": "19", "i": 54671, "v": "अनागतविधानं तु यो नरः कुरुते क्षमम् । श्रेयः प्राप्नोति सोऽत्यर्थं दीर्घदर्शी यथा ह्यसौ ।।"}, {"c": "12.135", "n": "20", "i": 54672, "v": "कलाः काष्ठा मुहूर्ताश्च दिना नाड्यः क्षणा लवाः । पक्षा मासाश्च ऋतवस्तुल्याः संवत्सराणि च ।।"}, {"c": "12.135", "n": "21", "i": 54673, "v": "पृथिवी देश इत्युक्तः कालः स च न दृश्यते । अभिप्रेतार्थसिद्ध्यर्थं न्यायतो यच्च तत्तथा ।।"}, {"c": "12.135", "n": "22", "i": 54674, "v": "एतौ धर्मार्थशास्त्रेषु मोक्षशास्त्रेषु चर्षिभिः । प्रधानाविति निर्दिष्टौ कामेशाभिमतौ नृणाम् ।।"}, {"c": "12.135", "n": "23", "i": 54675, "v": "परीक्ष्यकारी युक्तस्तु सम्यक्समुपपादयेत् । देशकालावभिप्रेतौ ताभ्यां फलमवाप्नुयात् ।।"}, {"c": "12.136", "t": "युधिष्ठिर उवाच ।"}, {"c": "12.136", "n": "1", "i": 54676, "v": "सर्वत्र बुद्धिः कथिता श्रेष्ठा ते भरतर्षभ । अनागता तथोत्पन्ना दीर्घसूत्रा विनाशिनी ।।"}, {"c": "12.136", "n": "2", "i": 54677, "v": "तदिच्छामि परां बुद्धिं श्रोतुं भरतसत्तम । यथा राजन्न मुह्येत शत्रुभिः परिवारितः ।।"}, {"c": "12.136", "n": "3", "i": 54678, "v": "धर्मार्थकुशल प्राज्ञ सर्वशास्त्रविशारद । पृच्छामि त्वा कुरुश्रेष्ठ तन्मे व्याख्यातुमर्हसि ।।"}, {"c": "12.136", "n": "4", "i": 54679, "v": "शत्रुभिर्बहुभिर्ग्रस्तो यथा वर्तेत पार्थिवः । एतदिच्छाम्यहं श्रोतुं सर्वमेव यथाविधि ।।"}, {"c": "12.136", "n": "5", "i": 54680, "v": "विषमस्थं हि राजानं शत्रवः परिपन्थिनः । बहवोऽप्येकमुद्धर्तुं यतन्ते पूर्वतापिताः ।।"}, {"c": "12.136", "n": "6", "i": 54681, "v": "सर्वतः प्रार्थ्यमानेन दुर्बलेन महाबलैः । एकेनैवासहायेन शक्यं स्थातुं कथं भवेत् ।।"}, {"c": "12.136", "n": "7", "i": 54682, "v": "कथं मित्रमरिं चैव विन्देत भरतर्षभ । चेष्टितव्यं कथं चात्र शत्रोर्मित्रस्य चान्तरे ।।"}, {"c": "12.136", "n": "8", "i": 54683, "v": "प्रज्ञातलक्षणे राजन्नमित्रे मित्रतां गते । कथं नु पुरुषः कुर्यात्किं वा कृत्वा सुखी भवेत् ।।"}, {"c": "12.136", "n": "9", "i": 54684, "v": "विग्रहं केन वा कुर्यात्संधिं वा केन योजयेत् । कथं वा शत्रुमध्यस्थो वर्तेताबलवानिति ।।"}, {"c": "12.136", "n": "10", "i": 54685, "v": "एतद्वै सर्वकृत्यानां परं कृत्यं परंतप । नैतस्य कश्चिद्वक्तास्ति श्रोता चापि सुदुर्लभः ।।"}, {"c": "12.136", "n": "11", "i": 54686, "v": "ऋते शांतनवाद्भीष्मात्सत्यसंधाज्जितेन्द्रियात् । तदन्विष्य महाबाहो सर्वमेतद्वदस्व मे ।।"}, {"c": "12.136", "t": "भीष्म उवाच ।"}, {"c": "12.136", "n": "12", "i": 54687, "v": "त्वद्युक्तोऽयमनुप्रश्नो युधिष्ठिर गुणोदयः । शृणु मे पुत्र कार्त्स्न्येन गुह्यमापत्सु भारत ।।"}, {"c": "12.136", "n": "13", "i": 54688, "v": "अमित्रो मित्रतां याति मित्रं चापि प्रदुष्यति । सामर्थ्ययोगात्कार्याणां तद्गत्या हि सदा गतिः ।।"}, {"c": "12.136", "n": "14", "i": 54689, "v": "तस्माद्विश्वसितव्यं च विग्रहं च समाचरेत् । देशं कालं च विज्ञाय कार्याकार्यविनिश्चये ।।"}, {"c": "12.136", "n": "15", "i": 54690, "v": "संधातव्यं बुधैर्नित्यं व्यवस्यं च हितार्थिभिः । अमित्रैरपि संधेयं प्राणा रक्ष्याश्च भारत ।।"}, {"c": "12.136", "n": "16", "i": 54691, "v": "यो ह्यमित्रैर्नरो नित्यं न संदध्यादपण्डितः । न सोऽर्थमाप्नुयात्किंचित्फलान्यपि च भारत ।।"}, {"c": "12.136", "n": "17", "i": 54692, "v": "यस्त्वमित्रेण संधत्ते मित्रेण च विरुध्यते । अर्थयुक्तिं समालोक्य सुमहद्विन्दते फलम् ।।"}, {"c": "12.136", "n": "18", "i": 54693, "v": "अत्राप्युदाहरन्तीममितिहासं पुरातनम् । मार्जारस्य च संवादं न्यग्रोधे मूषकस्य च ।।"}, {"c": "12.136", "n": "19", "i": 54694, "v": "वने महति कस्मिंश्चिन्न्यग्रोधः सुमहानभूत् । लताजालपरिच्छन्नो नानाद्विजगणायुतः ।।"}, {"c": "12.136", "n": "20", "i": 54695, "v": "स्कन्धवान्मेघसंकाशः शीतच्छायो मनोरमः । वैरन्त्यमभितो जातस्तरुर्व्यालमृगाकुलः ।।"}, {"c": "12.136", "n": "21", "i": 54696, "v": "तस्य मूलं समाश्रित्य कृत्वा शतमुखं बिलम् । वसति स्म महाप्राज्ञः पलितो नाम मूषकः ।।"}, {"c": "12.136", "n": "22", "i": 54697, "v": "शाखाश्च तस्य संश्रित्य वसति स्म सुखं पुरः । लोमशो नाम मार्जारः पक्षिसत्त्वावसादकः ।।"}, {"c": "12.136", "n": "23", "i": 54698, "v": "तत्र चागत्य चण्डालो वैरन्त्यकृतकेतनः । अयोजयत्तमुन्माथं नित्यमस्तं गते रवौ ।।"}, {"c": "12.136", "n": "24", "i": 54699, "v": "तत्र स्नायुमयान्पाशान्यथावत्संनिधाय सः । गृहं गत्वा सुखं शेते प्रभातामेति शर्वरीम् ।।"}, {"c": "12.136", "n": "25", "i": 54700, "v": "तत्र स्म नित्यं बध्यन्ते नक्तं बहुविधा मृगाः । कदाचित्तत्र मार्जारस्त्वप्रमत्तोऽप्यबध्यत ।।"}, {"c": "12.136", "n": "26", "i": 54701, "v": "तस्मिन्बद्धे महाप्राज्ञः शत्रौ नित्याततायिनि । तं कालं पलितो ज्ञात्वा विचचार सुनिर्भयः ।।"}, {"c": "12.136", "n": "27", "i": 54702, "v": "तेनानुचरता तस्मिन्वने विश्वस्तचारिणा । भक्षं विचरमाणेन नचिराद्दृष्टमामिषम् ।।"}, {"c": "12.136", "n": "28", "i": 54703, "v": "स तमुन्माथमारुह्य तदामिषमभक्षयत् । तस्योपरि सपत्नस्य बद्धस्य मनसा हसन् ।।"}, {"c": "12.136", "n": "29", "i": 54704, "v": "आमिषे तु प्रसक्तः स कदाचिदवलोकयन् । अपश्यदपरं घोरमात्मनः शत्रुमागतम् ।।"}, {"c": "12.136", "n": "30", "i": 54705, "v": "शरप्रसूनसंकाशं महीविवरशायिनम् । नकुलं हरिकं नाम चपलं ताम्रलोचनम् ।।"}, {"c": "12.136", "n": "31", "i": 54706, "v": "तेन मूषकगन्धेन त्वरमाणमुपागतम् । भक्षार्थं लेलिहद्वक्त्रं भूमावूर्ध्वमुखं स्थितम् ।।"}, {"c": "12.136", "n": "32", "i": 54707, "v": "शाखागतमरिं चान्यदपश्यत्कोटरालयम् । उलूकं चन्द्रकं नाम तीक्ष्णतुण्डं क्षपाचरम् ।।"}, {"c": "12.136", "n": "33", "i": 54708, "v": "गतस्य विषयं तस्य नकुलोलूकयोस्तदा । अथास्यासीदियं चिन्ता तत्प्राप्य सुमहद्भयम् ।।"}, {"c": "12.136", "n": "34", "i": 54709, "v": "आपद्यस्यां सुकष्टायां मरणे समुपस्थिते । समन्ताद्भय उत्पन्ने कथं कार्यं हितैषिणा ।।"}, {"c": "12.136", "n": "35", "i": 54710, "v": "स तथा सर्वतो रुद्धः सर्वत्र समदर्शनः । अभवद्भयसंतप्तश्चक्रे चेमां परां गतिम् ।।"}, {"c": "12.136", "n": "36", "i": 54711, "v": "आपद्विनाशभूयिष्ठा शतैकीयं च जीवितम् । समन्तसंशया चेयमस्मानापदुपस्थिता ।।"}, {"c": "12.136", "n": "37", "i": 54712, "v": "गतं हि सहसा भूमिं नकुलो मां समाप्नुयात् । उलूकश्चेह तिष्ठन्तं मार्जारः पाशसंक्षयात् ।।"}, {"c": "12.136", "n": "38", "i": 54713, "v": "न त्वेवास्मद्विधः प्राज्ञः संमोहं गन्तुमर्हति । करिष्ये जीविते यत्नं यावदुच्छ्वासनिग्रहम् ।।"}, {"c": "12.136", "n": "39", "i": 54714, "v": "न हि बुद्ध्यान्विताः प्राज्ञा नीतिशास्त्रविशारदाः । संभ्रमन्त्यापदं प्राप्य महतोऽर्थानवाप्य च ।।"}, {"c": "12.136", "n": "40", "i": 54715, "v": "न त्वन्यामिह मार्जाराद्गतिं पश्यामि सांप्रतम् । विषमस्थो ह्ययं जन्तुः कृत्यं चास्य महन्मया ।।"}, {"c": "12.136", "n": "41", "i": 54716, "v": "जीवितार्थी कथं त्वद्य प्रार्थितः शत्रुभिस्त्रिभिः । तस्मादिममहं शत्रुं मार्जारं संश्रयामि वै ।।"}, {"c": "12.136", "n": "42", "i": 54717, "v": "क्षत्रविद्यां समाश्रित्य हितमस्योपधारये । येनेमं शत्रुसंघातं मतिपूर्वेण वञ्चये ।।"}, {"c": "12.136", "n": "43", "i": 54718, "v": "अयमत्यन्तशत्रुर्मे वैषम्यं परमं गतः । मूढो ग्राहयितुं स्वार्थं संगत्या यदि शक्यते ।।"}, {"c": "12.136", "n": "44", "i": 54719, "v": "कदाचिद्व्यसनं प्राप्य संधिं कुर्यान्मया सह । बलिना संनिविष्टस्य शत्रोरपि परिग्रहः । कार्य इत्याहुराचार्या विषमे जीवितार्थिना ।।"}, {"c": "12.136", "n": "45", "i": 54720, "v": "श्रेयान्हि पण्डितः शत्रुर्न च मित्रमपण्डितम् । मम ह्यमित्रे मार्जारे जीवितं संप्रतिष्ठितम् ।।"}, {"c": "12.136", "n": "46", "i": 54721, "v": "हन्तैनं संप्रवक्ष्यामि हेतुमात्माभिरक्षणे । अपीदानीमयं शत्रुः संगत्या पण्डितो भवेत् ।।"}, {"c": "12.136", "n": "47", "i": 54722, "v": "ततोऽर्थगतितत्त्वज्ञः संधिविग्रहकालवित् । सान्त्वपूर्वमिदं वाक्यं मार्जारं मूषकोऽब्रवीत् ।।"}, {"c": "12.136", "n": "48", "i": 54723, "v": "सौहृदेनाभिभाषे त्वा कच्चिन्मार्जार जीवसि । जीवितं हि तवेच्छामि श्रेयः साधारणं हि नौ ।।"}, {"c": "12.136", "n": "49", "i": 54724, "v": "न ते सौम्य विषत्तव्यं जीविष्यसि यथा पुरा । अहं त्वामुद्धरिष्यामि प्राणाञ्जह्यां हि ते कृते ।।"}, {"c": "12.136", "n": "50", "i": 54725, "v": "अस्ति कश्चिदुपायोऽत्र पुष्कलः प्रतिभाति माम् । येन शक्यस्त्वया मोक्षः प्राप्तुं श्रेयो यथा मया ।।"}, {"c": "12.136", "n": "51", "i": 54726, "v": "मया ह्युपायो दृष्टोऽयं विचार्य मतिमात्मनः । आत्मार्थं च त्वदर्थं च श्रेयः साधारणं हि नौ ।।"}, {"c": "12.136", "n": "52", "i": 54727, "v": "इदं हि नकुलोलूकं पापबुद्ध्यभितः स्थितम् । न धर्षयति मार्जार तेन मे स्वस्ति सांप्रतम् ।।"}, {"c": "12.136", "n": "53", "i": 54728, "v": "कूजंश्चपलनेत्रोऽयं कौशिको मां निरीक्षते । नगशाखाग्रहस्तिष्ठंस्तस्याहं भृशमुद्विजे ।।"}, {"c": "12.136", "n": "54", "i": 54729, "v": "सतां साप्तपदं सख्यं सवासो मेऽसि पण्डितः । सांवास्यकं करिष्यामि नास्ति ते मृत्युतो भयम् ।।"}, {"c": "12.136", "n": "55", "i": 54730, "v": "न हि शक्नोषि मार्जार पाशं छेत्तुं विना मया । अहं छेत्स्यामि ते पाशं यदि मां त्वं न हिंससि ।।"}, {"c": "12.136", "n": "56", "i": 54731, "v": "त्वमाश्रितो नगस्याग्रं मूलं त्वहमुपाश्रितः । चिरोषिताविहावां वै वृक्षेऽस्मिन्विदितं हि ते ।।"}, {"c": "12.136", "n": "57", "i": 54732, "v": "यस्मिन्नाश्वसते कश्चिद्यश्च नाश्वसते क्वचित् । न तौ धीराः प्रशंसन्ति नित्यमुद्विग्नचेतसौ ।।"}, {"c": "12.136", "n": "58", "i": 54733, "v": "तस्माद्विवर्धतां प्रीतिः सत्या संगतिरस्तु नौ । कालातीतमपार्थं हि न प्रशंसन्ति पण्डिताः ।।"}, {"c": "12.136", "n": "59", "i": 54734, "v": "अर्थयुक्तिमिमां तावद्यथाभूतां निशामय । तव जीवितमिच्छामि त्वं ममेच्छसि जीवितम् ।।"}, {"c": "12.136", "n": "60", "i": 54735, "v": "कश्चित्तरति काष्ठेन सुगम्भीरां महानदीम् । स तारयति तत्काष्ठं स च काष्ठेन तार्यते ।।"}, {"c": "12.136", "n": "61", "i": 54736, "v": "ईदृशो नौ समायोगो भविष्यति सुनिस्तरः । अहं त्वां तारयिष्यामि त्वं च मां तारयिष्यसि ।।"}, {"c": "12.136", "n": "62", "i": 54737, "v": "एवमुक्त्वा तु पलितस्तदर्थमुभयोर्हितम् । हेतुमद्ग्रहणीयं च कालाकाङ्क्षी व्यपैक्षत ।।"}, {"c": "12.136", "n": "63", "i": 54738, "v": "अथ सुव्याहृतं तस्य श्रुत्वा शत्रुर्विचक्षणः । हेतुमद्ग्रहणीयार्थं मार्जारो वाक्यमब्रवीत् ।।"}, {"c": "12.136", "n": "64", "i": 54739, "v": "बुद्धिमान्वाक्यसंपन्नस्तद्वाक्यमनुवर्णयन् । तामवस्थामवेक्ष्यान्त्यां साम्नैव प्रत्यपूजयत् ।।"}, {"c": "12.136", "n": "65", "i": 54740, "v": "ततस्तीक्ष्णाग्रदशनो वैडूर्यमणिलोचनः । मूषकं मन्दमुद्वीक्ष्य मार्जारो लोमशोऽब्रवीत् ।।"}, {"c": "12.136", "n": "66", "i": 54741, "v": "नन्दामि सौम्य भद्रं ते यो मां जीवन्तमिच्छसि । श्रेयश्च यदि जानीषे क्रियतां मा विचारय ।।"}, {"c": "12.136", "n": "67", "i": 54742, "v": "अहं हि दृढमापन्नस्त्वमापन्नतरो मया । द्वयोरापन्नयोः संधिः क्रियतां मा विचारय ।।"}, {"c": "12.136", "n": "68", "i": 54743, "v": "विधत्स्व प्राप्तकालं यत्कार्यं सिध्यतु चावयोः । मयि कृच्छ्राद्विनिर्मुक्ते न विनङ्क्ष्यति ते कृतम् ।।"}, {"c": "12.136", "n": "69", "i": 54744, "v": "न्यस्तमानोऽस्मि भक्तोऽस्मि शिष्यस्त्वद्धितकृत्तथा । निदेशवशवर्ती च भवन्तं शरणं गतः ।।"}, {"c": "12.136", "n": "70", "i": 54745, "v": "इत्येवमुक्तः पलितो मार्जारं वशमागतम् । वाक्यं हितमुवाचेदमभिनीतार्थमर्थवत् ।।"}, {"c": "12.136", "n": "71", "i": 54746, "v": "उदारं यद्भवानाह नैतच्चित्रं भवद्विधे । विदितो यस्तु मार्गो मे हितार्थं शृणु तं मम ।।"}, {"c": "12.136", "n": "72", "i": 54747, "v": "अहं त्वानुप्रवेक्ष्यामि नकुलान्मे महद्भयम् । त्रायस्व मां मा वधीश्च शक्तोऽस्मि तव मोक्षणे ।।"}, {"c": "12.136", "n": "73", "i": 54748, "v": "उलूकाच्चैव मां रक्ष क्षुद्रः प्रार्थयते हि माम् । अहं छेत्स्यामि ते पाशान्सखे सत्येन ते शपे ।।"}, {"c": "12.136", "n": "74", "i": 54749, "v": "तद्वचः संगतं श्रुत्वा लोमशो युक्तमर्थवत् । हर्षादुद्वीक्ष्य पलितं स्वागतेनाभ्यपूजयत् ।।"}, {"c": "12.136", "n": "75", "i": 54750, "v": "स तं संपूज्य पलितं मार्जारः सौहृदे स्थितः । सुविचिन्त्याब्रवीद्धीरः प्रीतस्त्वरित एव हि ।।"}, {"c": "12.136", "n": "76", "i": 54751, "v": "क्षिप्रमागच्छ भद्रं ते त्वं मे प्राणसमः सखा । तव प्राज्ञ प्रसादाद्धि क्षिप्रं प्राप्स्यामि जीवितम् ।।"}, {"c": "12.136", "n": "77", "i": 54752, "v": "यद्यदेवंगतेनाद्य शक्यं कर्तुं मया तव । तदाज्ञापय कर्ताहं संधिरेवास्तु नौ सखे ।।"}, {"c": "12.136", "n": "78", "i": 54753, "v": "अस्मात्ते संशयान्मुक्तः समित्रगणबान्धवः । सर्वकार्याणि कर्ताहं प्रियाणि च हितानि च ।।"}, {"c": "12.136", "n": "79", "i": 54754, "v": "मुक्तश्च व्यसनादस्मात्सौम्याहमपि नाम ते । प्रीतिमुत्पादयेयं च प्रतिकर्तुं च शक्नुयाम् ।।"}, {"c": "12.136", "n": "80", "i": 54755, "v": "ग्राहयित्वा तु तं स्वार्थं मार्जारं मूषकस्तदा । प्रविवेश सुविस्रब्धः सम्यगर्थांश्चचार ह ।।"}, {"c": "12.136", "n": "81", "i": 54756, "v": "एवमाश्वासितो विद्वान्मार्जारेण स मूषकः । मार्जारोरसि विस्रब्धः सुष्वाप पितृमातृवत् ।।"}, {"c": "12.136", "n": "82", "i": 54757, "v": "लीनं तु तस्य गात्रेषु मार्जारस्याथ मूषकम् । तौ दृष्ट्वा नकुलोलूकौ निराशौ जग्मतुर्गृहान् ।।"}, {"c": "12.136", "n": "83", "i": 54758, "v": "लीनस्तु तस्य गात्रेषु पलितो देशकालवित् । चिच्छेद पाशान्नृपते कालाकाङ्क्षी शनैः शनैः ।।"}, {"c": "12.136", "n": "84", "i": 54759, "v": "अथ बन्धपरिक्लिष्टो मार्जारो वीक्ष्य मूषकम् । छिन्दन्तं वै तदा पाशानत्वरन्तं त्वरान्वितः ।।"}, {"c": "12.136", "n": "85", "i": 54760, "v": "तमत्वरन्तं पलितं पाशानां छेदने तदा । संचोदयितुमारेभे मार्जारो मूषकं तदा ।।"}, {"c": "12.136", "n": "86", "i": 54761, "v": "किं सौम्य नाभित्वरसे किं कृतार्थोऽवमन्यसे । छिन्धि पाशानमित्रघ्न पुरा श्वपच एति सः ।।"}, {"c": "12.136", "n": "87", "i": 54762, "v": "इत्युक्तस्त्वरता तेन मतिमान्पलितोऽब्रवीत् । मार्जारमकृतप्रज्ञं वश्यमात्महितं वचः ।।"}, {"c": "12.136", "n": "88", "i": 54763, "v": "तूष्णीं भव न ते सौम्य त्वरा कार्या न संभ्रमः । वयमेवात्र कालज्ञा न कालः परिहास्यते ।।"}, {"c": "12.136", "n": "89", "i": 54764, "v": "अकाले कृत्यमारब्धं कर्तुं नार्थाय कल्पते । तदेव काल आरब्धं महतेऽर्थाय कल्पते ।।"}, {"c": "12.136", "n": "90", "i": 54765, "v": "अकालविप्रमुक्तान्मे त्वत्त एव भयं भवेत् । तस्मात्कालं प्रतीक्षस्व किमिति त्वरसे सखे ।।"}, {"c": "12.136", "n": "91", "i": 54766, "v": "यावत्पश्यामि चण्डालमायान्तं शस्त्रपाणिनम् । ततश्छेत्स्यामि ते पाशं प्राप्ते साधारणे भये ।।"}, {"c": "12.136", "n": "92", "i": 54767, "v": "तस्मिन्काले प्रमुक्तस्त्वं तरुमेवाधिरोहसि । न हि ते जीवितादन्यत्किंचित्कृत्यं भविष्यति ।।"}, {"c": "12.136", "n": "93", "i": 54768, "v": "ततो भवत्यतिक्रान्ते त्रस्ते भीते च लोमश । अहं बिलं प्रवेक्ष्यामि भवाञ्शाखां गमिष्यति ।।"}, {"c": "12.136", "n": "94", "i": 54769, "v": "एवमुक्तस्तु मार्जारो मूषकेणात्मनो हितम् । वचनं वाक्यतत्त्वज्ञो जीवितार्थी महामतिः ।।"}, {"c": "12.136", "n": "95", "i": 54770, "v": "अथात्मकृत्यत्वरितः सम्यक्प्रश्रयमाचरन् । उवाच लोमशो वाक्यं मूषकं चिरकारिणम् ।।"}, {"c": "12.136", "n": "96", "i": 54771, "v": "न ह्येवं मित्रकार्याणि प्रीत्या कुर्वन्ति साधवः । यथा त्वं मोक्षितः कृच्छ्रात्त्वरमाणेन वै मया ।।"}, {"c": "12.136", "n": "97", "i": 54772, "v": "तथैव त्वरमाणेन त्वया कार्यं हितं मम । यत्नं कुरु महाप्राज्ञ यथा स्वस्त्यावयोर्भवेत् ।।"}, {"c": "12.136", "n": "98", "i": 54773, "v": "अथ वा पूर्ववैरं त्वं स्मरन्कालं विकर्षसि । पश्य दुष्कृतकर्मत्वं व्यक्तमायुःक्षयो मम ।।"}, {"c": "12.136", "n": "99", "i": 54774, "v": "यच्च किंचिन्मयाज्ञानात्पुरस्ताद्विप्रियं कृतम् । न तन्मनसि कर्तव्यं क्षमये त्वां प्रसीद मे ।।"}, {"c": "12.136", "n": "100", "i": 54775, "v": "तमेवंवादिनं प्राज्ञः शास्त्रविद्बुद्धिसंमतः । उवाचेदं वचः श्रेष्ठं मार्जारं मूषकस्तदा ।।"}, {"c": "12.136", "n": "101", "i": 54776, "v": "श्रुतं मे तव मार्जार स्वमर्थं परिगृह्णतः । ममापि त्वं विजानीहि स्वमर्थं परिगृह्णतः ।।"}, {"c": "12.136", "n": "102", "i": 54777, "v": "यन्मित्रं भीतवत्साध्यं यन्मित्रं भयसंहितम् । सुरक्षितं ततः कार्यं पाणिः सर्पमुखादिव ।।"}, {"c": "12.136", "n": "103", "i": 54778, "v": "कृत्वा बलवता संधिमात्मानं यो न रक्षति । अपथ्यमिव तद्भुक्तं तस्यानर्थाय कल्पते ।।"}, {"c": "12.136", "n": "104", "i": 54779, "v": "न कश्चित्कस्यचिन्मित्रं न कश्चित्कस्यचित्सुहृत् । अर्थैरर्था निबध्यन्ते गजैर्वनगजा इव ।।"}, {"c": "12.136", "n": "105", "i": 54780, "v": "न हि कश्चित्कृते कार्ये कर्तारं समवेक्षते । तस्मात्सर्वाणि कार्याणि सावशेषाणि कारयेत् ।।"}, {"c": "12.136", "n": "106", "i": 54781, "v": "तस्मिन्कालेऽपि च भवान्दिवाकीर्तिभयान्वितः । मम न ग्रहणे शक्तः पलायनपरायणः ।।"}, {"c": "12.136", "n": "107", "i": 54782, "v": "छिन्नं तु तन्तुबाहुल्यं तन्तुरेकोऽवशेषितः । छेत्स्याम्यहं तदप्याशु निर्वृतो भव लोमश ।।"}, {"c": "12.136", "n": "108", "i": 54783, "v": "तयोः संवदतोरेवं तथैवापन्नयोर्द्वयोः । क्षयं जगाम सा रात्रिर्लोमशं चाविशद्भयम् ।।"}, {"c": "12.136", "n": "109", "i": 54784, "v": "ततः प्रभातसमये विकृतः कृष्णपिङ्गलः । स्थूलस्फिग्विकचो रूक्षः श्वचक्रपरिवारितः ।।"}, {"c": "12.136", "n": "110", "i": 54785, "v": "शङ्कुकर्णो महावक्त्रः पलितो घोरदर्शनः । परिघो नाम चण्डालः शस्त्रपाणिरदृश्यत ।।"}, {"c": "12.136", "n": "111", "i": 54786, "v": "तं दृष्ट्वा यमदूताभं मार्जारस्त्रस्तचेतनः । उवाच पलितं भीतः किमिदानीं करिष्यसि ।।"}, {"c": "12.136", "n": "112", "i": 54787, "v": "अथ चापि सुसंत्रस्तौ तं दृष्ट्वा घोरदर्शनम् । क्षणेन नकुलोलूकौ नैराश्यं जग्मतुस्तदा ।।"}, {"c": "12.136", "n": "113", "i": 54788, "v": "बलिनौ मतिमन्तौ च संघातं चाप्युपागतौ । अशक्यौ सुनयात्तस्मात्संप्रधर्षयितुं बलात् ।।"}, {"c": "12.136", "n": "114", "i": 54789, "v": "कार्यार्थं कृतसंधी तौ दृष्ट्वा मार्जारमूषकौ । उलूकनकुलौ तूर्णं जग्मतुः स्वं स्वमालयम् ।।"}, {"c": "12.136", "n": "115", "i": 54790, "v": "ततश्चिच्छेद तं तन्तुं मार्जारस्य स मूषकः । विप्रमुक्तोऽथ मार्जारस्तमेवाभ्यपतद्द्रुमम् ।।"}, {"c": "12.136", "n": "116", "i": 54791, "v": "स च तस्माद्भयान्मुक्तो मुक्तो घोरेण शत्रुणा । बिलं विवेश पलितः शाखां भेजे च लोमशः ।।"}, {"c": "12.136", "n": "117", "i": 54792, "v": "उन्माथमप्यथादाय चण्डालो वीक्ष्य सर्वशः । विहताशः क्षणेनाथ तस्माद्देशादपाक्रमत् । जगाम च स्वभवनं चण्डालो भरतर्षभ ।।"}, {"c": "12.136", "n": "118", "i": 54793, "v": "ततस्तस्माद्भयान्मुक्तो दुर्लभं प्राप्य जीवितम् । बिलस्थं पादपाग्रस्थः पलितं लोमशोऽब्रवीत् ।।"}, {"c": "12.136", "n": "119", "i": 54794, "v": "अकृत्वा संविदं कांचित्सहसाहमुपप्लुतः । कृतज्ञं कृतकल्याणं कच्चिन्मां नाभिशङ्कसे ।।"}, {"c": "12.136", "n": "120", "i": 54795, "v": "गत्वा च मम विश्वासं दत्त्वा च मम जीवितम् । मित्रोपभोगसमये किं त्वं नैवोपसर्पसि ।।"}, {"c": "12.136", "n": "121", "i": 54796, "v": "कृत्वा हि पूर्वं मित्राणि यः पश्चान्नानुतिष्ठति । न स मित्राणि लभते कृच्छ्रास्वापत्सु दुर्मतिः ।।"}, {"c": "12.136", "n": "122", "i": 54797, "v": "तत्कृतोऽहं त्वया मित्रं सामर्थ्यादात्मनः सखे । स मां मित्रत्वमापन्नमुपभोक्तुं त्वमर्हसि ।।"}, {"c": "12.136", "n": "123", "i": 54798, "v": "यानि मे सन्ति मित्राणि ये च मे सन्ति बान्धवाः । सर्वे त्वां पूजयिष्यन्ति शिष्या गुरुमिव प्रियम् ।।"}, {"c": "12.136", "n": "124", "i": 54799, "v": "अहं च पूजयिष्ये त्वां समित्रगणबान्धवम् । जीवितस्य प्रदातारं कृतज्ञः को न पूजयेत् ।।"}, {"c": "12.136", "n": "125", "i": 54800, "v": "ईश्वरो मे भवानस्तु शरीरस्य गृहस्य च । अर्थानां चैव सर्वेषामनुशास्ता च मे भव ।।"}, {"c": "12.136", "n": "126", "i": 54801, "v": "अमात्यो मे भव प्राज्ञ पितेव हि प्रशाधि माम् । न तेऽस्ति भयमस्मत्तो जीवितेनात्मनः शपे ।।"}, {"c": "12.136", "n": "127", "i": 54802, "v": "बुद्ध्या त्वमुशनाः साक्षाद्बले त्वधिकृता वयम् । त्वन्मन्त्रबलयुक्तो हि विन्देत जयमेव ह ।।"}, {"c": "12.136", "n": "128", "i": 54803, "v": "एवमुक्तः परं सान्त्वं मार्जारेण स मूषकः । उवाच परमार्थज्ञः श्लक्ष्णमात्महितं वचः ।।"}, {"c": "12.136", "n": "129", "i": 54804, "v": "यद्भवानाह तत्सर्वं मया ते लोमश श्रुतम् । ममापि तावद्ब्रुवतः शृणु यत्प्रतिभाति माम् ।।"}, {"c": "12.136", "n": "130", "i": 54805, "v": "वेदितव्यानि मित्राणि बोद्धव्याश्चापि शत्रवः । एतत्सुसूक्ष्मं लोकेऽस्मिन्दृश्यते प्राज्ञसंमतम् ।।"}, {"c": "12.136", "n": "131", "i": 54806, "v": "शत्रुरूपाश्च सुहृदो मित्ररूपाश्च शत्रवः । सान्त्वितास्ते न बुध्यन्ते रागलोभवशं गताः ।।"}, {"c": "12.136", "n": "132", "i": 54807, "v": "नास्ति जात्या रिपुर्नाम मित्रं नाम न विद्यते । सामर्थ्ययोगाज्जायन्ते मित्राणि रिपवस्तथा ।।"}, {"c": "12.136", "n": "133", "i": 54808, "v": "यो यस्मिञ्जीवति स्वार्थं पश्येत्तावत्स जीवति । स तस्य तावन्मित्रं स्याद्यावन्न स्याद्विपर्ययः ।।"}, {"c": "12.136", "n": "134", "i": 54809, "v": "नास्ति मैत्री स्थिरा नाम न च ध्रुवमसौहृदम् । अर्थयुक्त्या हि जायन्ते मित्राणि रिपवस्तथा ।।"}, {"c": "12.136", "n": "135", "i": 54810, "v": "मित्रं च शत्रुतामेति कस्मिंश्चित्कालपर्यये । शत्रुश्च मित्रतामेति स्वार्थो हि बलवत्तरः ।।"}, {"c": "12.136", "n": "136", "i": 54811, "v": "यो विश्वसति मित्रेषु न चाश्वसति शत्रुषु । अर्थयुक्तिमविज्ञाय चलितं तस्य जीवितम् ।।"}, {"c": "12.136", "n": "137", "i": 54812, "v": "अर्थयुक्तिमविज्ञाय यः शुभे कुरुते मतिम् । मित्रे वा यदि वा शत्रौ तस्यापि चलिता मतिः ।।"}, {"c": "12.136", "n": "138", "i": 54813, "v": "न विश्वसेदविश्वस्ते विश्वस्तेऽपि न विश्वसेत् । विश्वासाद्भयमुत्पन्नं मूलान्यपि निकृन्तति ।।"}, {"c": "12.136", "n": "139", "i": 54814, "v": "अर्थयुक्त्या हि दृश्यन्ते पिता माता सुतास्तथा । मातुला भागिनेयाश्च तथा संबन्धिबान्धवाः ।।"}, {"c": "12.136", "n": "140", "i": 54815, "v": "पुत्रं हि मातापितरु त्यजतः पतितं प्रियम् । लोको रक्षति चात्मानं पश्य स्वार्थस्य सारताम् ।।"}, {"c": "12.136", "n": "141", "i": 54816, "v": "तं मन्ये निकृतिप्रज्ञं यो मोक्षं प्रत्यनन्तरम् । कृत्यं मृगयसे कर्तुं सुखोपायमसंशयम् ।।"}, {"c": "12.136", "n": "142", "i": 54817, "v": "अस्मिन्निलय एव त्वं न्यग्रोधादवतारितः । पूर्वं निविष्टमुन्माथं चपलत्वान्न बुद्धवान् ।।"}, {"c": "12.136", "n": "143", "i": 54818, "v": "आत्मनश्चपलो नास्ति कुतोऽन्येषां भविष्यति । तस्मात्सर्वाणि कार्याणि चपलो हन्त्यसंशयम् ।।"}, {"c": "12.136", "n": "144", "i": 54819, "v": "ब्रवीति मधुरं कंचित्प्रियो मे ह भवानिति । तन्मिथ्याकरणं सर्वं विस्तरेणापि मे शृणु ।।"}, {"c": "12.136", "n": "145", "i": 54820, "v": "कारणात्प्रियतामेति द्वेष्यो भवति कारणात् । अर्थार्थी जीवलोकोऽयं न कश्चित्कस्यचित्प्रियः ।।"}, {"c": "12.136", "n": "146", "i": 54821, "v": "सख्यं सोदरयोर्भ्रात्रोर्दंपत्योर्वा परस्परम् । कस्यचिन्नाभिजानामि प्रीतिं निष्कारणामिह ।।"}, {"c": "12.136", "n": "147", "i": 54822, "v": "यद्यपि भ्रातरः क्रुद्धा भार्या वा कारणान्तरे । स्वभावतस्ते प्रीयन्ते नेतरः प्रीयते जनः ।।"}, {"c": "12.136", "n": "148", "i": 54823, "v": "प्रियो भवति दानेन प्रियवादेन चापरः । मन्त्रहोमजपैरन्यः कार्यार्थं प्रीयते जनः ।।"}, {"c": "12.136", "n": "149", "i": 54824, "v": "उत्पन्ने कारणे प्रीतिर्नास्ति नौ कारणान्तरे । प्रध्वस्ते कारणस्थाने सा प्रीतिर्विनिवर्तते ।।"}, {"c": "12.136", "n": "150", "i": 54825, "v": "किं नु तत्कारणं मन्ये येनाहं भवतः प्रियः । अन्यत्राभ्यवहारार्थात्तत्रापि च बुधा वयम् ।।"}, {"c": "12.136", "n": "151", "i": 54826, "v": "कालो हेतुं विकुरुते स्वार्थस्तमनुवर्तते । स्वार्थं प्राज्ञोऽभिजानाति प्राज्ञं लोकोऽनुवर्तते ।।"}, {"c": "12.136", "n": "152", "i": 54827, "v": "न त्वीदृशं त्वया वाच्यं विदुषि स्वार्थपण्डिते । अकालेऽविषमस्थस्य स्वार्थहेतुरयं तव ।।"}, {"c": "12.136", "n": "153", "i": 54828, "v": "तस्मान्नाहं चले स्वार्थात्सुस्थितः संधिविग्रहे । अभ्राणामिव रूपाणि विकुर्वन्ति क्षणे क्षणे ।।"}, {"c": "12.136", "n": "154", "i": 54829, "v": "अद्यैव हि रिपुर्भूत्वा पुनरद्यैव सौहृदम् । पुनश्च रिपुरद्यैव युक्तीनां पश्य चापलम् ।।"}, {"c": "12.136", "n": "155", "i": 54830, "v": "आसीत्तावत्तु मैत्री नौ यावद्धेतुरभूत्पुरा । सा गता सह तेनैव कालयुक्तेन हेतुना ।।"}, {"c": "12.136", "n": "156", "i": 54831, "v": "त्वं हि मेऽत्यन्ततः शत्रुः सामर्थ्यान्मित्रतां गतः । तत्कृत्यमभिनिर्वृत्तं प्रकृतिः शत्रुतां गता ।।"}, {"c": "12.136", "n": "157", "i": 54832, "v": "सोऽहमेवं प्रणीतानि ज्ञात्वा शास्त्राणि तत्त्वतः । प्रविशेयं कथं पाशं त्वत्कृतं तद्वदस्व मे ।।"}, {"c": "12.136", "n": "158", "i": 54833, "v": "त्वद्वीर्येण विमुक्तोऽहं मद्वीर्येण तथा भवान् । अन्योन्यानुग्रहे वृत्ते नास्ति भूयः समागमः ।।"}, {"c": "12.136", "n": "159", "i": 54834, "v": "त्वं हि सौम्य कृतार्थोऽद्य निर्वृत्तार्थास्तथा वयम् । न तेऽस्त्यन्यन्मया कृत्यं किंचिदन्यत्र भक्षणात् ।।"}, {"c": "12.136", "n": "160", "i": 54835, "v": "अहमन्नं भवान्भोक्ता दुर्बलोऽहं भवान्बली । नावयोर्विद्यते संधिर्नियुक्ते विषमे बले ।।"}, {"c": "12.136", "n": "161", "i": 54836, "v": "संमन्येऽहं तव प्रज्ञां यन्मोक्षात्प्रत्यनन्तरम् । भक्ष्यं मृगयसे नूनं सुखोपायमसंशयम् ।।"}, {"c": "12.136", "n": "162", "i": 54837, "v": "भक्ष्यार्थमेव बद्धस्त्वं स मुक्तः प्रसृतः क्षुधा । शास्त्रज्ञमभिसंधाय नूनं भक्षयिताद्य माम् ।।"}, {"c": "12.136", "n": "163", "i": 54838, "v": "जानामि क्षुधितं हि त्वामाहारसमयश्च ते । स त्वं मामभिसंधाय भक्ष्यं मृगयसे पुनः ।।"}, {"c": "12.136", "n": "164", "i": 54839, "v": "यच्चापि पुत्रदारं स्वं तत्संनिसृजसे मयि । शुश्रूषां नाम मे कर्तुं सखे मम न तत्क्षमम् ।।"}, {"c": "12.136", "n": "165", "i": 54840, "v": "त्वया मां सहितं दृष्ट्वा प्रिया भार्या सुताश्च ये । कस्मान्मां ते न खादेयुर्हृष्टाः प्रणयिनस्त्वयि ।।"}, {"c": "12.136", "n": "166", "i": 54841, "v": "नाहं त्वया समेष्यामि वृत्तो हेतुः समागमे । शिवं ध्यायस्व मेऽत्रस्थः सुकृतं स्मर्यते यदि ।।"}, {"c": "12.136", "n": "167", "i": 54842, "v": "शत्रोरन्नाद्यभूतः सन्क्लिष्टस्य क्षुधितस्य च । भक्ष्यं मृगयमाणस्य कः प्राज्ञो विषयं व्रजेत् ।।"}, {"c": "12.136", "n": "168", "i": 54843, "v": "स्वस्ति तेऽस्तु गमिष्यामि दूरादपि तवोद्विजे । नाहं त्वया समेष्यामि निर्वृतो भव लोमश ।।"}, {"c": "12.136", "n": "169", "i": 54844, "v": "बलवत्संनिकर्षो हि न कदाचित्प्रशस्यते । प्रशान्तादपि मे प्राज्ञ भेतव्यं बलिनः सदा ।।"}, {"c": "12.136", "n": "170", "i": 54845, "v": "यदि त्वर्थेन मे कार्यं ब्रूहि किं करवाणि ते । कामं सर्वं प्रदास्यामि न त्वात्मानं कदाचन ।।"}, {"c": "12.136", "n": "171", "i": 54846, "v": "आत्मार्थे संततिस्त्याज्या राज्यं रत्नं धनं तथा । अपि सर्वस्वमुत्सृज्य रक्षेदात्मानमात्मना ।।"}, {"c": "12.136", "n": "172", "i": 54847, "v": "ऐश्वर्यधनरत्नानां प्रत्यमित्रेऽपि तिष्ठताम् । दृष्टा हि पुनरावृत्तिर्जीवतामिति नः श्रुतम् ।।"}, {"c": "12.136", "n": "173", "i": 54848, "v": "न त्वात्मनः संप्रदानं धनरत्नवदिष्यते । आत्मा तु सर्वतो रक्ष्यो दारैरपि धनैरपि ।।"}, {"c": "12.136", "n": "174", "i": 54849, "v": "आत्मरक्षिततन्त्राणां सुपरीक्षितकारिणाम् । आपदो नोपपद्यन्ते पुरुषाणां स्वदोषजाः ।।"}, {"c": "12.136", "n": "175", "i": 54850, "v": "शत्रून्सम्यग्विजानन्ति दुर्बला ये बलीयसः । तेषां न चाल्यते बुद्धिरात्मार्थं कृतनिश्चया ।।"}, {"c": "12.136", "n": "176", "i": 54851, "v": "इत्यभिव्यक्तमेवासौ पलितेनावभर्त्सितः । मार्जारो व्रीडितो भूत्वा मूषकं वाक्यमब्रवीत् ।।"}, {"c": "12.136", "n": "177", "i": 54852, "v": "संमन्येऽहं तव प्रज्ञां यस्त्वं मम हिते रतः । उक्तवानर्थतत्त्वेन मया संभिन्नदर्शनः ।।"}, {"c": "12.136", "n": "178", "i": 54853, "v": "न तु मामन्यथा साधो त्वं विज्ञातुमिहार्हसि । प्राणप्रदानजं त्वत्तो मम सौहृदमागतम् ।।"}, {"c": "12.136", "n": "179", "i": 54854, "v": "धर्मज्ञोऽस्मि गुणज्ञोऽस्मि कृतज्ञोऽस्मि विशेषतः । मित्रेषु वत्सलश्चास्मि त्वद्विधेषु विशेषतः ।।"}, {"c": "12.136", "n": "180", "i": 54855, "v": "तन्मामेवंगते साधो न यावयितुमर्हसि । त्वया हि याव्यमानोऽहं प्राणाञ्जह्यां सबान्धवः ।।"}, {"c": "12.136", "n": "181", "i": 54856, "v": "धिक्शब्दो हि बुधैर्दृष्टो मद्विधेषु मनस्विषु । मरणं धर्मतत्त्वज्ञ न मां शङ्कितुमर्हसि ।।"}, {"c": "12.136", "n": "182", "i": 54857, "v": "इति संस्तूयमानो हि मार्जारेण स मूषकः । मनसा भावगम्भीरं मार्जारं वाक्यमब्रवीत् ।।"}, {"c": "12.136", "n": "183", "i": 54858, "v": "साधुर्भवाञ्श्रुतार्थोऽस्मि प्रीयते न च विश्वसे । संस्तवैर्वा धनौघैर्वा नाहं शक्यः पुनस्त्वया ।।"}, {"c": "12.136", "n": "184", "i": 54859, "v": "न ह्यमित्रवशं यान्ति प्राज्ञा निष्कारणं सखे । अस्मिन्नर्थे च गाथे द्वे निबोधोशनसा कृते ।।"}, {"c": "12.136", "n": "185", "i": 54860, "v": "शत्रुसाधारणे कृत्ये कृत्वा संधिं बलीयसा । समाहितश्चरेद्युक्त्या कृतार्थश्च न विश्वसेत् ।।"}, {"c": "12.136", "n": "186", "i": 54861, "v": "तस्मात्सर्वास्ववस्थासु रक्षेज्जीवितमात्मनः । द्रव्याणि संततिश्चैव सर्वं भवति जीवतः ।।"}, {"c": "12.136", "n": "187", "i": 54862, "v": "संक्षेपो नीतिशास्त्राणामविश्वासः परो मतः । नृषु तस्मादविश्वासः पुष्कलं हितमात्मनः ।।"}, {"c": "12.136", "n": "188", "i": 54863, "v": "वध्यन्ते न ह्यविश्वस्ताः शत्रुभिर्दुर्बला अपि । विश्वस्तास्त्वाशु वध्यन्ते बलवन्तोऽपि दुर्बलैः ।।"}, {"c": "12.136", "n": "189", "i": 54864, "v": "त्वद्विधेभ्यो मया ह्यात्मा रक्ष्यो मार्जार सर्वदा । रक्ष त्वमपि चात्मानं चण्डालाज्जातिकिल्बिषात् ।।"}, {"c": "12.136", "n": "190", "i": 54865, "v": "स तस्य ब्रुवतस्त्वेवं संत्रासाज्जातसाध्वसः । स्वबिलं हि जवेनाशु मार्जारः प्रययौ ततः ।।"}, {"c": "12.136", "n": "191", "i": 54866, "v": "ततः शास्त्रार्थतत्त्वज्ञो बुद्धिसामर्थ्यमात्मनः । विश्राव्य पलितः प्राज्ञो बिलमन्यज्जगाम ह ।।"}, {"c": "12.136", "n": "192", "i": 54867, "v": "एवं प्रज्ञावता बुद्ध्या दुर्बलेन महाबलाः । एकेन बहवोऽमित्राः पलितेनाभिसंधिताः ।।"}, {"c": "12.136", "n": "193", "i": 54868, "v": "अरिणापि समर्थेन संधिं कुर्वीत पण्डितः । मूषकश्च बिडालश्च मुक्तावन्योन्यसंश्रयात् ।।"}, {"c": "12.136", "n": "194", "i": 54869, "v": "इत्येष क्षत्रधर्मस्य मया मार्गोऽनुदर्शितः । विस्तरेण महीपाल संक्षेपेण पुनः शृणु ।।"}, {"c": "12.136", "n": "195", "i": 54870, "v": "अन्योन्यकृतवैरौ तु चक्रतुः प्रीतिमुत्तमाम् । अन्योन्यमभिसंधातुमभूच्चैव तयोर्मतिः ।।"}, {"c": "12.136", "n": "196", "i": 54871, "v": "तत्र प्राज्ञोऽभिसंधत्ते सम्यग्बुद्धिबलाश्रयात् । अभिसंधीयते प्राज्ञः प्रमादादपि चाबुधैः ।।"}, {"c": "12.136", "n": "197", "i": 54872, "v": "तस्मादभीतवद्भीतो विश्वस्तवदविश्वसन् । न ह्यप्रमत्तश्चलति चलितो वा विनश्यति ।।"}, {"c": "12.136", "n": "198", "i": 54873, "v": "कालेन रिपुणा संधिः काले मित्रेण विग्रहः । कार्य इत्येव तत्त्वज्ञाः प्राहुर्नित्यं युधिष्ठिर ।।"}, {"c": "12.136", "n": "199", "i": 54874, "v": "एवं मत्वा महाराज शास्त्रार्थमभिगम्य च । अभियुक्तोऽप्रमत्तश्च प्राग्भयाद्भीतवच्चरेत् ।।"}, {"c": "12.136", "n": "200", "i": 54875, "v": "भीतवत्संविधिः कार्यः प्रतिसंधिस्तथैव च । भयादुत्पद्यते बुद्धिरप्रमत्ताभियोगजा ।।"}, {"c": "12.136", "n": "201", "i": 54876, "v": "न भयं विद्यते राजन्भीतस्यानागते भये । अभीतस्य तु विस्रम्भात्सुमहज्जायते भयम् ।।"}, {"c": "12.136", "n": "202", "i": 54877, "v": "न भीरुरिति चात्यन्तं मन्त्रोऽदेयः कथंचन । अविज्ञानाद्धि विज्ञाते गच्छेदास्पददर्शिषु ।।"}, {"c": "12.136", "n": "203", "i": 54878, "v": "तस्मादभीतवद्भीतो विश्वस्तवदविश्वसन् । कार्याणां गुरुतां बुद्ध्वा नानृतं किंचिदाचरेत् ।।"}, {"c": "12.136", "n": "204", "i": 54879, "v": "एवमेतन्मया प्रोक्तमितिहासं युधिष्ठिर । श्रुत्वा त्वं सुहृदां मध्ये यथावत्समुपाचर ।।"}, {"c": "12.136", "n": "205", "i": 54880, "v": "उपलभ्य मतिं चाग्र्यामरिमित्रान्तरं तथा । संधिविग्रहकालं च मोक्षोपायं तथापदि ।।"}, {"c": "12.136", "n": "206", "i": 54881, "v": "शत्रुसाधारणे कृत्ये कृत्वा संधिं बलीयसा । समागमं चरेद्युक्त्या कृतार्थो न च विश्वसेत् ।।"}, {"c": "12.136", "n": "207", "i": 54882, "v": "अविरुद्धां त्रिवर्गेण नीतिमेतां युधिष्ठिर । अभ्युत्तिष्ठ श्रुतादस्माद्भूयस्त्वं रञ्जयन्प्रजाः ।।"}, {"c": "12.136", "n": "208", "i": 54883, "v": "ब्राह्मणैश्चापि ते सार्धं यात्रा भवतु पाण्डव । ब्राह्मणा हि परं श्रेयो दिवि चेह च भारत ।।"}, {"c": "12.136", "n": "209", "i": 54884, "v": "एते धर्मस्य वेत्तारः कृतज्ञाः सततं प्रभो । पूजिताः शुभकर्माणः पूर्वजित्या नराधिप ।।"}, {"c": "12.136", "n": "210", "i": 54885, "v": "राज्यं श्रेयः परं राजन्यशः कीर्तिं च लप्स्यसे । कुलस्य संततिं चैव यथान्यायं यथाक्रमम् ।।"}, {"c": "12.136", "n": "211", "i": 54886, "v": "द्वयोरिमं भारत संधिविग्रहं; सुभाषितं बुद्धिविशेषकारितम् । तथान्ववेक्ष्य क्षितिपेन सर्वदा; निषेवितव्यं नृप शत्रुमण्डले ।।"}, {"c": "12.137", "t": "युधिष्ठिर उवाच ।"}, {"c": "12.137", "n": "1", "i": 54887, "v": "उक्तो मन्त्रो महाबाहो न विश्वासोऽस्ति शत्रुषु । कथं हि राजा वर्तेत यदि सर्वत्र नाश्वसेत् ।।"}, {"c": "12.137", "n": "2", "i": 54888, "v": "विश्वासाद्धि परं राज्ञो राजन्नुत्पद्यते भयम् । कथं वै नाश्वसन्राजा शत्रूञ्जयति पार्थिव ।।"}, {"c": "12.137", "n": "3", "i": 54889, "v": "एतन्मे संशयं छिन्धि मनो मे संप्रमुह्यति । अविश्वासकथामेतामुपश्रुत्य पितामह ।।"}, {"c": "12.137", "t": "भीष्म उवाच ।"}, {"c": "12.137", "n": "4", "i": 54890, "v": "शृणु कौन्तेय यो वृत्तो ब्रह्मदत्तनिवेशने । पूजन्या सह संवादो ब्रह्मदत्तस्य पार्थिव ।।"}, {"c": "12.137", "n": "5", "i": 54891, "v": "काम्पिल्ये ब्रह्मदत्तस्य अन्तःपुरनिवासिनी । पूजनी नाम शकुनी दीर्घकालं सहोषिता ।।"}, {"c": "12.137", "n": "6", "i": 54892, "v": "रुतज्ञा सर्वभूतानां यथा वै जीवजीवकः । सर्वज्ञा सर्वधर्मज्ञा तिर्यग्योनिगतापि सा ।।"}, {"c": "12.137", "n": "7", "i": 54893, "v": "अभिप्रजाता सा तत्र पुत्रमेकं सुवर्चसम् । समकालं च राज्ञोऽपि देव्याः पुत्रो व्यजायत ।।"}, {"c": "12.137", "n": "8", "i": 54894, "v": "समुद्रतीरं गत्वा सा त्वाजहार फलद्वयम् । पुष्ट्यर्थं च स्वपुत्रस्य राजपुत्रस्य चैव ह ।।"}, {"c": "12.137", "n": "9", "i": 54895, "v": "फलमेकं सुतायादाद्राजपुत्राय चापरम् । अमृतास्वादसदृशं बलतेजोविवर्धनम् । तत्रागच्छत्परां वृद्धिं राजपुत्रः फलाशनात् ।।"}, {"c": "12.137", "n": "10", "i": 54896, "v": "धात्र्या हस्तगतश्चापि तेनाक्रीडत पक्षिणा । शून्ये तु तमुपादाय पक्षिणं समजातकम् । हत्वा ततः स राजेन्द्र धात्र्या हस्तमुपागमत् ।।"}, {"c": "12.137", "n": "11", "i": 54897, "v": "अथ सा शकुनी राजन्नागमत्फलहारिका । अपश्यन्निहतं पुत्रं तेन बालेन भूतले ।।"}, {"c": "12.137", "n": "12", "i": 54898, "v": "बाष्पपूर्णमुखी दीना दृष्ट्वा सा तु हतं सुतम् । पूजनी दुःखसंतप्ता रुदती वाक्यमब्रवीत् ।।"}, {"c": "12.137", "n": "13", "i": 54899, "v": "क्षत्रिये संगतं नास्ति न प्रीतिर्न च सौहृदम् । कारणे संभजन्तीह कृतार्थाः संत्यजन्ति च ।।"}, {"c": "12.137", "n": "14", "i": 54900, "v": "क्षत्रियेषु न विश्वासः कार्यः सर्वोपघातिषु । अपकृत्यापि सततं सान्त्वयन्ति निरर्थकम् ।।"}, {"c": "12.137", "n": "15", "i": 54901, "v": "अहमस्य करोम्यद्य सदृशीं वैरयातनाम् । कृतघ्नस्य नृशंसस्य भृशं विश्वासघातिनः ।।"}, {"c": "12.137", "n": "16", "i": 54902, "v": "सहसंजातवृद्धस्य तथैव सहभोजिनः । शरणागतस्य च वधस्त्रिविधं ह्यस्य किल्बिषम् ।।"}, {"c": "12.137", "n": "17", "i": 54903, "v": "इत्युक्त्वा चरणाभ्यां तु नेत्रे नृपसुतस्य सा । भित्त्वा स्वस्था तत इदं पूजनी वाक्यमब्रवीत् ।।"}, {"c": "12.137", "n": "18", "i": 54904, "v": "इच्छयैव कृतं पापं सद्य एवोपसर्पति । कृतप्रतिक्रियं तेषां न नश्यति शुभाशुभम् ।।"}, {"c": "12.137", "n": "19", "i": 54905, "v": "पापं कर्म कृतं किंचिन्न तस्मिन्यदि विद्यते । निपात्यतेऽस्य पुत्रेषु न चेत्पौत्रेषु नप्तृषु ।।"}, {"c": "12.137", "t": "ब्रह्मदत्त उवाच ।"}, {"c": "12.137", "n": "20", "i": 54906, "v": "अस्ति वै कृतमस्माभिरस्ति प्रतिकृतं त्वया । उभयं तत्समीभूतं वस पूजनि मा गमः ।।"}, {"c": "12.137", "t": "पूजन्युवाच ।"}, {"c": "12.137", "n": "21", "i": 54907, "v": "सकृत्कृतापराधस्य तत्रैव परिलम्बतः । न तद्बुधाः प्रशंसन्ति श्रेयस्तत्रापसर्पणम् ।।"}, {"c": "12.137", "n": "22", "i": 54908, "v": "सान्त्वे प्रयुक्ते नृपते कृतवैरे न विश्वसेत् । क्षिप्रं प्रबध्यते मूढो न हि वैरं प्रशाम्यति ।।"}, {"c": "12.137", "n": "23", "i": 54909, "v": "अन्योन्यं कृतवैराणां पुत्रपौत्रं निगच्छति । पुत्रपौत्रे विनष्टे तु परलोकं निगच्छति ।।"}, {"c": "12.137", "n": "24", "i": 54910, "v": "सर्वेषां कृतवैराणामविश्वासः सुखावहः । एकान्ततो न विश्वासः कार्यो विश्वासघातकः ।।"}, {"c": "12.137", "n": "25", "i": 54911, "v": "न विश्वसेदविश्वस्ते विश्वस्तेऽपि न विश्वसेत् । कामं विश्वासयेदन्यान्परेषां तु न विश्वसेत् ।।"}, {"c": "12.137", "n": "26", "i": 54912, "v": "माता पिता बान्धवानां वरिष्ठौ; भार्या जरा बीजमात्रं तु पुत्रः । भ्राता शत्रुः क्लिन्नपाणिर्वयस्य; आत्मा ह्येकः सुखदुःखस्य वेत्ता ।।"}, {"c": "12.137", "n": "27", "i": 54913, "v": "अन्योन्यकृतवैराणां न संधिरुपपद्यते । स च हेतुरतिक्रान्तो यदर्थमहमावसम् ।।"}, {"c": "12.137", "n": "28", "i": 54914, "v": "पूजितस्यार्थमानाभ्यां जन्तोः पूर्वापकारिणः । चेतो भवत्यविश्वस्तं पूर्वं त्रासयते बलात् ।।"}, {"c": "12.137", "n": "29", "i": 54915, "v": "पूर्वं संमानना यत्र पश्चाच्चैव विमानना । जह्यात्तं सत्त्ववान्वासं संमानितविमानितः ।।"}, {"c": "12.137", "n": "30", "i": 54916, "v": "उषितास्मि तवागारे दीर्घकालमहिंसिता । तदिदं वैरमुत्पन्नं सुखमास्स्व व्रजाम्यहम् ।।"}, {"c": "12.137", "t": "ब्रह्मदत्त उवाच ।"}, {"c": "12.137", "n": "31", "i": 54917, "v": "यत्कृते प्रतिकुर्याद्वै न स तत्रापराध्नुयात् । अनृणस्तेन भवति वस पूजनि मा गमः ।।"}, {"c": "12.137", "t": "पूजन्युवाच ।"}, {"c": "12.137", "n": "32", "i": 54918, "v": "न कृतस्य न कर्तुश्च सख्यं संधीयते पुनः । हृदयं तत्र जानाति कर्तुश्चैव कृतस्य च ।।"}, {"c": "12.137", "t": "ब्रह्मदत्त उवाच ।"}, {"c": "12.137", "n": "33", "i": 54919, "v": "कृतस्य चैव कर्तुश्च सख्यं संधीयते पुनः । वैरस्योपशमो दृष्टः पापं नोपाश्नुते पुनः ।।"}, {"c": "12.137", "t": "पूजन्युवाच ।"}, {"c": "12.137", "n": "34", "i": 54920, "v": "नास्ति वैरमुपक्रान्तं सान्त्वितोऽस्मीति नाश्वसेत् । विश्वासाद्बध्यते बालस्तस्माच्छ्रेयो ह्यदर्शनम् ।।"}, {"c": "12.137", "n": "35", "i": 54921, "v": "तरसा ये न शक्यन्ते शस्त्रैः सुनिशितैरपि । साम्ना ते विनिगृह्यन्ते गजा इव करेणुभिः ।।"}, {"c": "12.137", "t": "ब्रह्मदत्त उवाच ।"}, {"c": "12.137", "n": "36", "i": 54922, "v": "संवासाज्जायते स्नेहो जीवितान्तकरेष्वपि । अन्योन्यस्य च विश्वासः श्वपचेन शुनो यथा ।।"}, {"c": "12.137", "n": "37", "i": 54923, "v": "अन्योन्यकृतवैराणां संवासान्मृदुतां गतम् । नैव तिष्ठति तद्वैरं पुष्करस्थमिवोदकम् ।।"}, {"c": "12.137", "t": "पूजन्युवाच ।"}, {"c": "12.137", "n": "38", "i": 54924, "v": "वैरं पञ्चसमुत्थानं तच्च बुध्यन्ति पण्डिताः । स्त्रीकृतं वास्तुजं वाग्जं ससपत्नापराधजम् ।।"}, {"c": "12.137", "n": "39", "i": 54925, "v": "तत्र दाता निहन्तव्यः क्षत्रियेण विशेषतः । प्रकाशं वाप्रकाशं वा बुद्ध्वा देशबलादिकम् ।।"}, {"c": "12.137", "n": "40", "i": 54926, "v": "कृतवैरे न विश्वासः कार्यस्त्विह सुहृद्यपि । छन्नं संतिष्ठते वैरं गूढोऽग्निरिव दारुषु ।।"}, {"c": "12.137", "n": "41", "i": 54927, "v": "न वित्तेन न पारुष्यैर्न सान्त्वेन न च श्रुतैः । वैराग्निः शाम्यते राजन्नौर्वाग्निरिव सागरे ।।"}, {"c": "12.137", "n": "42", "i": 54928, "v": "न हि वैराग्निरुद्भूतः कर्म वाप्यपराधजम् । शाम्यत्यदग्ध्वा नृपते विना ह्येकतरक्षयात् ।।"}, {"c": "12.137", "n": "43", "i": 54929, "v": "सत्कृतस्यार्थमानाभ्यां स्यात्तु पूर्वापकारिणः । नैव शान्तिर्न विश्वासः कर्म त्रासयते बलात् ।।"}, {"c": "12.137", "n": "44", "i": 54930, "v": "नैवापकारे कस्मिंश्चिदहं त्वयि तथा भवान् । विश्वासादुषिता पूर्वं नेदानीं विश्वसाम्यहम् ।।"}, {"c": "12.137", "t": "ब्रह्मदत्त उवाच ।"}, {"c": "12.137", "n": "45", "i": 54931, "v": "कालेन क्रियते कार्यं तथैव विविधाः क्रियाः । कालेनैव प्रवर्तन्ते कः कस्येहापराध्यति ।।"}, {"c": "12.137", "n": "46", "i": 54932, "v": "तुल्यं चोभे प्रवर्तेते मरणं जन्म चैव ह । कार्यते चैव कालेन तन्निमित्तं हि जीवति ।।"}, {"c": "12.137", "n": "47", "i": 54933, "v": "बध्यन्ते युगपत्केचिदेकैकस्य न चापरे । कालो दहति भूतानि संप्राप्याग्निरिवेन्धनम् ।।"}, {"c": "12.137", "n": "48", "i": 54934, "v": "नाहं प्रमाणं नैव त्वमन्योन्यकरणे शुभे । कालो नित्यमुपाधत्ते सुखं दुःखं च देहिनाम् ।।"}, {"c": "12.137", "n": "49", "i": 54935, "v": "एवं वसेह सस्नेहा यथाकालमहिंसिता । यत्कृतं तच्च मे क्षान्तं त्वं चैव क्षम पूजनि ।।"}, {"c": "12.137", "t": "पूजन्युवाच ।"}, {"c": "12.137", "n": "50", "i": 54936, "v": "यदि कालः प्रमाणं ते न वैरं कस्यचिद्भवेत् । कस्मात्त्वपचितिं यान्ति बान्धवा बान्धवे हते ।।"}, {"c": "12.137", "n": "51", "i": 54937, "v": "कस्माद्देवासुराः पूर्वमन्योन्यमभिजघ्निरे । यदि कालेन निर्याणं सुखदुःखे भवाभवौ ।।"}, {"c": "12.137", "n": "52", "i": 54938, "v": "भिषजो भेषजं कर्तुं कस्मादिच्छन्ति रोगिणे । यदि कालेन पच्यन्ते भेषजैः किं प्रयोजनम् ।।"}, {"c": "12.137", "n": "53", "i": 54939, "v": "प्रलापः क्रियते कस्मात्सुमहाञ्शोकमूर्छितैः । यदि कालः प्रमाणं ते कस्माद्धर्मोऽस्ति कर्तृषु ।।"}, {"c": "12.137", "n": "54", "i": 54940, "v": "तव पुत्रो ममापत्यं हतवान्हिंसितो मया । अनन्तरं त्वया चाहं बन्धनीया महीपते ।।"}, {"c": "12.137", "n": "55", "i": 54941, "v": "अहं हि पुत्रशोकेन कृतपापा तवात्मजे । तथा त्वया प्रहर्तव्यं मयि तत्त्वं च मे शृणु ।।"}, {"c": "12.137", "n": "56", "i": 54942, "v": "भक्षार्थं क्रीडनार्थं वा नरा वाञ्छन्ति पक्षिणः । तृतीयो नास्ति संयोगो वधबन्धादृते क्षमः ।।"}, {"c": "12.137", "n": "57", "i": 54943, "v": "वधबन्धभयादेके मोक्षतन्त्रमुपागताः । मरणोत्पातजं दुःखमाहुर्धर्मविदो जनाः ।।"}, {"c": "12.137", "n": "58", "i": 54944, "v": "सर्वस्य दयिताः प्राणाः सर्वस्य दयिताः सुताः । दुःखादुद्विजते सर्वः सर्वस्य सुखमीप्सितम् ।।"}, {"c": "12.137", "n": "59", "i": 54945, "v": "दुःखं जरा ब्रह्मदत्त दुःखमर्थविपर्ययः । दुःखं चानिष्टसंवासो दुःखमिष्टवियोगजम् ।।"}, {"c": "12.137", "n": "60", "i": 54946, "v": "वैरबन्धकृतं दुःखं हिंसाजं स्त्रीकृतं तथा । दुःखं सुखेन सततं जनाद्विपरिवर्तते ।।"}, {"c": "12.137", "n": "61", "i": 54947, "v": "न दुःखं परदुःखे वै केचिदाहुरबुद्धयः । यो दुःखं नाभिजानाति स जल्पति महाजने ।।"}, {"c": "12.137", "n": "62", "i": 54948, "v": "यस्तु शोचति दुःखार्तः स कथं वक्तुमुत्सहेत् । रसज्ञः सर्वदुःखस्य यथात्मनि तथा परे ।।"}, {"c": "12.137", "n": "63", "i": 54949, "v": "यत्कृतं ते मया राजंस्त्वया च मम यत्कृतम् । न तद्वर्षशतैः शक्यं व्यपोहितुमरिंदम ।।"}, {"c": "12.137", "n": "64", "i": 54950, "v": "आवयोः कृतमन्योन्यं तत्र संधिर्न विद्यते । स्मृत्वा स्मृत्वा हि ते पुत्रं नवं वैरं भविष्यति ।।"}, {"c": "12.137", "n": "65", "i": 54951, "v": "वैरमन्तिकमासज्य यः प्रीतिं कर्तुमिच्छति । मृन्मयस्येव भग्नस्य तस्य संधिर्न विद्यते ।।"}, {"c": "12.137", "n": "66", "i": 54952, "v": "निश्चितश्चार्थशास्त्रज्ञैरविश्वासः सुखोदयः । उशनाश्चाथ गाथे द्वे प्रह्रादायाब्रवीत्पुरा ।।"}, {"c": "12.137", "n": "67", "i": 54953, "v": "ये वैरिणः श्रद्दधते सत्ये सत्येतरेऽपि वा । ते श्रद्दधाना वध्यन्ते मधु शुष्कतृणैर्यथा ।।"}, {"c": "12.137", "n": "68", "i": 54954, "v": "न हि वैराणि शाम्यन्ति कुलेष्वा दशमाद्युगात् । आख्यातारश्च विद्यन्ते कुले चेद्विद्यते पुमान् ।।"}, {"c": "12.137", "n": "69", "i": 54955, "v": "उपगुह्य हि वैराणि सान्त्वयन्ति नराधिपाः । अथैनं प्रतिपिंषन्ति पूर्णं घटमिवाश्मनि ।।"}, {"c": "12.137", "n": "70", "i": 54956, "v": "सदा न विश्वसेद्राजन्पापं कृत्वेह कस्यचित् । अपकृत्य परेषां हि विश्वासाद्दुःखमश्नुते ।।"}, {"c": "12.137", "t": "ब्रह्मदत्त उवाच ।"}, {"c": "12.137", "n": "71", "i": 54957, "v": "नाविश्वासाच्चिन्वतेऽर्थान्नेहन्ते चापि किंचन । भयादेकतरान्नित्यं मृतकल्पा भवन्ति च ।।"}, {"c": "12.137", "t": "पूजन्युवाच ।"}, {"c": "12.137", "n": "72", "i": 54958, "v": "यस्येह व्रणिनौ पादौ पद्भ्यां च परिसर्पति । क्षण्येते तस्य तौ पादौ सुगुप्तमभिधावतः ।।"}, {"c": "12.137", "n": "73", "i": 54959, "v": "नेत्राभ्यां सरुजाभ्यां यः प्रतिवातमुदीक्षते । तस्य वायुरुजात्यर्थं नेत्रयोर्भवति ध्रुवम् ।।"}, {"c": "12.137", "n": "74", "i": 54960, "v": "दुष्टं पन्थानमाश्रित्य यो मोहादभिपद्यते । आत्मनो बलमज्ञात्वा तदन्तं तस्य जीवितम् ।।"}, {"c": "12.137", "n": "75", "i": 54961, "v": "यस्तु वर्षमविज्ञाय क्षेत्रं कृषति मानवः । हीनं पुरुषकारेण सस्यं नैवाप्नुते पुनः ।।"}, {"c": "12.137", "n": "76", "i": 54962, "v": "यश्च तिक्तं कषायं वाप्यास्वादविधुरं हितम् । आहारं कुरुते नित्यं सोऽमृतत्वाय कल्पते ।।"}, {"c": "12.137", "n": "77", "i": 54963, "v": "पथ्यं भुक्त्वा नरो लोभाद्योऽन्यदश्नाति भोजनम् । परिणाममविज्ञाय तदन्तं तस्य जीवितम् ।।"}, {"c": "12.137", "n": "78", "i": 54964, "v": "दैवं पुरुषकारश्च स्थितावन्योन्यसंश्रयात् । उदात्तानां कर्म तन्त्रं दैवं क्लीबा उपासते ।।"}, {"c": "12.137", "n": "79", "i": 54965, "v": "कर्म चात्महितं कार्यं तीक्ष्णं वा यदि वा मृदु । ग्रस्यतेऽकर्मशीलस्तु सदानर्थैरकिंचनः ।।"}, {"c": "12.137", "n": "80", "i": 54966, "v": "तस्मात्संशयितेऽप्यर्थे कार्य एव पराक्रमः । सर्वस्वमपि संत्यज्य कार्यमात्महितं नरैः ।।"}, {"c": "12.137", "n": "81", "i": 54967, "v": "विद्या शौर्यं च दाक्ष्यं च बलं धैर्यं च पञ्चमम् । मित्राणि सहजान्याहुर्वर्तयन्तीह यैर्बुधाः ।।"}, {"c": "12.137", "n": "82", "i": 54968, "v": "निवेशनं च कुप्यं च क्षेत्रं भार्या सुहृज्जनः । एतान्युपचितान्याहुः सर्वत्र लभते पुमान् ।।"}, {"c": "12.137", "n": "83", "i": 54969, "v": "सर्वत्र रमते प्राज्ञः सर्वत्र च विरोचते । न विभीषयते कंचिद्भीषितो न बिभेति च ।।"}, {"c": "12.137", "n": "84", "i": 54970, "v": "नित्यं बुद्धिमतो ह्यर्थः स्वल्पकोऽपि विवर्धते । दाक्ष्येण कुरुते कर्म संयमात्प्रतितिष्ठति ।।"}, {"c": "12.137", "n": "85", "i": 54971, "v": "गृहस्नेहावबद्धानां नराणामल्पमेधसाम् । कुस्त्री खादति मांसानि माघमा सेगवामिव ।।"}, {"c": "12.137", "n": "86", "i": 54972, "v": "गृहं क्षेत्राणि मित्राणि स्वदेश इति चापरे । इत्येवमवसीदन्ति नरा बुद्धिविपर्यये ।।"}, {"c": "12.137", "n": "87", "i": 54973, "v": "उत्पतेत्सरुजाद्देशाद्व्याधिदुर्भिक्षपीडितात् । अन्यत्र वस्तुं गच्छेद्वा वसेद्वा नित्यमानितः ।।"}, {"c": "12.137", "n": "88", "i": 54974, "v": "तस्मादन्यत्र यास्यामि वस्तुं नाहमिहोत्सहे । कृतमेतदनाहार्यं तव पुत्रेण पार्थिव ।।"}, {"c": "12.137", "n": "89", "i": 54975, "v": "कुभार्यां च कुपुत्रं च कुराजानं कुसौहृदम् । कुसंबन्धं कुदेशं च दूरतः परिवर्जयेत् ।।"}, {"c": "12.137", "n": "90", "i": 54976, "v": "कुमित्रे नास्ति विश्वासः कुभार्यायां कुतो रतिः । कुराज्ये निर्वृतिर्नास्ति कुदेशे न प्रजीव्यते ।।"}, {"c": "12.137", "n": "91", "i": 54977, "v": "कुमित्रे संगतं नास्ति नित्यमस्थिरसौहृदे । अवमानः कुसंबन्धे भवत्यर्थविपर्यये ।।"}, {"c": "12.137", "n": "92", "i": 54978, "v": "सा भार्या या प्रियं ब्रूते स पुत्रो यत्र निर्वृतिः । तन्मित्रं यत्र विश्वासः स देशो यत्र जीव्यते ।।"}, {"c": "12.137", "n": "93", "i": 54979, "v": "यत्र नास्ति बलात्कारः स राजा तीव्रशासनः । न चैव ह्यभिसंबन्धो दरिद्रं यो बुभूषति ।।"}, {"c": "12.137", "n": "94", "i": 54980, "v": "भार्या देशोऽथ मित्राणि पुत्रसंबन्धिबान्धवाः । एतत्सर्वं गुणवति धर्मनेत्रे महीपतौ ।।"}, {"c": "12.137", "n": "95", "i": 54981, "v": "अधर्मज्ञस्य विलयं प्रजा गच्छन्त्यनिग्रहात् । राजा मूलं त्रिवर्गस्य अप्रमत्तोऽनुपालयन् ।।"}, {"c": "12.137", "n": "96", "i": 54982, "v": "बलिषड्भागमुद्धृत्य बलिं तमुपयोजयेत् । न रक्षति प्रजाः सम्यग्यः स पार्थिवतस्करः ।।"}, {"c": "12.137", "n": "97", "i": 54983, "v": "दत्त्वाभयं यः स्वयमेव राजा; न तत्प्रमाणं कुरुते यथावत् । स सर्वलोकादुपलभ्य पाप;मधर्मबुद्धिर्निरयं प्रयाति ।।"}, {"c": "12.137", "n": "98", "i": 54984, "v": "दत्त्वाभयं यः स्म राजा प्रमाणं कुरुते सदा । स सर्वसुखकृज्ज्ञेयः प्रजा धर्मेण पालयन् ।।"}, {"c": "12.137", "n": "99", "i": 54985, "v": "पिता माता गुरुर्गोप्ता वह्निर्वैश्रवणो यमः । सप्त राज्ञो गुणानेतान्मनुराह प्रजापतिः ।।"}, {"c": "12.137", "n": "100", "i": 54986, "v": "पिता हि राजा राष्ट्रस्य प्रजानां योऽनुकम्पकः । तस्मिन्मिथ्याप्रणीते हि तिर्यग्गच्छति मानवः ।।"}, {"c": "12.137", "n": "101", "i": 54987, "v": "संभावयति मातेव दीनमभ्यवपद्यते । दहत्यग्निरिवानिष्टान्यमयन्भवते यमः ।।"}, {"c": "12.137", "n": "102", "i": 54988, "v": "इष्टेषु विसृजत्यर्थान्कुबेर इव कामदः । गुरुर्धर्मोपदेशेन गोप्ता च परिपालनात् ।।"}, {"c": "12.137", "n": "103", "i": 54989, "v": "यस्तु रञ्जयते राजा पौरजानपदान्गुणैः । न तस्य भ्रश्यते राज्यं गुणधर्मानुपालनात् ।।"}, {"c": "12.137", "n": "104", "i": 54990, "v": "स्वयं समुपजानन्हि पौरजानपदक्रियाः । स सुखं मोदते भूप इह लोके परत्र च ।।"}, {"c": "12.137", "n": "105", "i": 54991, "v": "नित्योद्विग्नाः प्रजा यस्य करभारप्रपीडिताः । अनर्थैर्विप्रलुप्यन्ते स गच्छति पराभवम् ।।"}, {"c": "12.137", "n": "106", "i": 54992, "v": "प्रजा यस्य विवर्धन्ते सरसीव महोत्पलम् । स सर्वयज्ञफलभाग्राजा लोके महीयते ।।"}, {"c": "12.137", "n": "107", "i": 54993, "v": "बलिना विग्रहो राजन्न कथंचित्प्रशस्यते । बलिना विगृहीतस्य कुतो राज्यं कुतः सुखम् ।।"}, {"c": "12.137", "t": "भीष्म उवाच ।"}, {"c": "12.137", "n": "108", "i": 54994, "v": "सैवमुक्त्वा शकुनिका ब्रह्मदत्तं नराधिपम् । राजानं समनुज्ञाप्य जगामाथेप्सितां दिशम् ।।"}, {"c": "12.137", "n": "109", "i": 54995, "v": "एतत्ते ब्रह्मदत्तस्य पूजन्या सह भाषितम् । मयोक्तं भरतश्रेष्ठ किमन्यच्छ्रोतुमिच्छसि ।।"}, {"c": "12.138", "t": "युधिष्ठिर उवाच ।"}, {"c": "12.138", "n": "1", "i": 54996, "v": "युगक्षयात्परिक्षीणे धर्मे लोके च भारत । दस्युभिः पीड्यमाने च कथं स्थेयं पितामह ।।"}, {"c": "12.138", "t": "भीष्म उवाच ।"}, {"c": "12.138", "n": "2", "i": 54997, "v": "हन्त ते कथयिष्यामि नीतिमापत्सु भारत । उत्सृज्यापि घृणां काले यथा वर्तेत भूमिपः ।।"}, {"c": "12.138", "n": "3", "i": 54998, "v": "अत्राप्युदाहरन्तीममितिहासं पुरातनम् । भरद्वाजस्य संवादं राज्ञः शत्रुंतपस्य च ।।"}, {"c": "12.138", "n": "4", "i": 54999, "v": "राजा शत्रुंतपो नाम सौवीराणां महारथः । कणिङ्कमुपसंगम्य पप्रच्छार्थविनिश्चयम् ।।"}, {"c": "12.138", "n": "5", "i": 55000, "v": "अलब्धस्य कथं लिप्सा लब्धं केन विवर्धते । वर्धितं पालयेत्केन पालितं प्रणयेत्कथम् ।।"}, {"c": "12.138", "n": "6", "i": 55001, "v": "तस्मै विनिश्चयार्थं स परिपृष्टार्थनिश्चयः । उवाच ब्राह्मणो वाक्यमिदं हेतुमदुत्तरम् ।।"}, {"c": "12.138", "n": "7", "i": 55002, "v": "नित्यमुद्यतदण्डः स्यान्नित्यं विवृतपौरुषः । अच्छिद्रश्छिद्रदर्शी च परेषां विवरानुगः ।।"}, {"c": "12.138", "n": "8", "i": 55003, "v": "नित्यमुद्यतदण्डस्य भृशमुद्विजते जनः । तस्मात्सर्वाणि भूतानि दण्डेनैव प्ररोधयेत् ।।"}, {"c": "12.138", "n": "9", "i": 55004, "v": "एवमेव प्रशंसन्ति पण्डितास्तत्त्वदर्शिनः । तस्माच्चतुष्टये तस्मिन्प्रधानो दण्ड उच्यते ।।"}, {"c": "12.138", "n": "10", "i": 55005, "v": "छिन्नमूले ह्यधिष्ठाने सर्वे तज्जीविनो हताः । कथं हि शाखास्तिष्ठेयुश्छिन्नमूले वनस्पतौ ।।"}, {"c": "12.138", "n": "11", "i": 55006, "v": "मूलमेवादितश्छिन्द्यात्परपक्षस्य पण्डितः । ततः सहायान्पक्षं च सर्वमेवानुसारयेत् ।।"}, {"c": "12.138", "n": "12", "i": 55007, "v": "सुमन्त्रितं सुविक्रान्तं सुयुद्धं सुपलायितम् । आपदां पदकालेषु कुर्वीत न विचारयेत् ।।"}, {"c": "12.138", "n": "13", "i": 55008, "v": "वाङ्मात्रेण विनीतः स्याद्धृदयेन यथा क्षुरः । श्लक्ष्णपूर्वाभिभाषी च कामक्रोधौ विवर्जयेत् ।।"}, {"c": "12.138", "n": "14", "i": 55009, "v": "सपत्नसहिते कार्ये कृत्वा संधिं न विश्वसेत् । अपक्रामेत्ततः क्षिप्रं कृतकार्यो विचक्षणः ।।"}, {"c": "12.138", "n": "15", "i": 55010, "v": "शत्रुं च मित्ररूपेण सान्त्वेनैवाभिसान्त्वयेत् । नित्यशश्चोद्विजेत्तस्मात्सर्पाद्वेश्मगतादिव ।।"}, {"c": "12.138", "n": "16", "i": 55011, "v": "यस्य बुद्धिं परिभवेत्तमतीतेन सान्त्वयेत् । अनागतेन दुष्प्रज्ञं प्रत्युत्पन्नेन पण्डितम् ।।"}, {"c": "12.138", "n": "17", "i": 55012, "v": "अञ्जलिं शपथं सान्त्वं प्रणम्य शिरसा वदेत् । अश्रुप्रपातनं चैव कर्तव्यं भूतिमिच्छता ।।"}, {"c": "12.138", "n": "18", "i": 55013, "v": "वहेदमित्रं स्कन्धेन यावत्कालविपर्ययः । अथैनमागते काले भिन्द्याद्घटमिवाश्मनि ।।"}, {"c": "12.138", "n": "19", "i": 55014, "v": "मुहूर्तमपि राजेन्द्र तिन्दुकालातवज्ज्वलेत् । न तुषाग्निरिवानर्चिर्धूमायेत नरश्चिरम् ।।"}, {"c": "12.138", "n": "20", "i": 55015, "v": "नानर्थकेनार्थवत्त्वं कृतघ्नेन समाचरेत् । अर्थे तु शक्यते भोक्तुं कृतकार्योऽवमन्यते । तस्मात्सर्वाणि कार्याणि सावशेषाणि कारयेत् ।।"}, {"c": "12.138", "n": "21", "i": 55016, "v": "कोकिलस्य वराहस्य मेरोः शून्यस्य वेश्मनः । व्याडस्य भक्तिचित्रस्य यच्छ्रेष्ठं तत्समाचरेत् ।।"}, {"c": "12.138", "n": "22", "i": 55017, "v": "उत्थायोत्थाय गच्छेच्च नित्ययुक्तो रिपोर्गृहान् । कुशलं चापि पृच्छेत यद्यप्यकुशलं भवेत् ।।"}, {"c": "12.138", "n": "23", "i": 55018, "v": "नालसाः प्राप्नुवन्त्यर्थान्न क्लीबा न च मानिनः । न च लोकरवाद्भीता न च शश्वत्प्रतीक्षिणः ।।"}, {"c": "12.138", "n": "24", "i": 55019, "v": "नास्य छिद्रं परो विद्याद्विद्याच्छिद्रं परस्य तु । गूहेत्कूर्म इवाङ्गानि रक्षेद्विवरमात्मनः ।।"}, {"c": "12.138", "n": "25", "i": 55020, "v": "बकवच्चिन्तयेदर्थान्सिंहवच्च पराक्रमेत् । वृकवच्चावलुम्पेत शशवच्च विनिष्पतेत् ।।"}, {"c": "12.138", "n": "26", "i": 55021, "v": "पानमक्षास्तथा नार्यो मृगया गीतवादितम् । एतानि युक्त्या सेवेत प्रसङ्गो ह्यत्र दोषवान् ।।"}, {"c": "12.138", "n": "27", "i": 55022, "v": "कुर्यात्तृणमयं चापं शयीत मृगशायिकाम् । अन्धः स्यादन्धवेलायां बाधिर्यमपि संश्रयेत् ।।"}, {"c": "12.138", "n": "28", "i": 55023, "v": "देशं कालं समासाद्य विक्रमेत विचक्षणः । देशकालाभ्यतीतो हि विक्रमो निष्फलो भवेत् ।।"}, {"c": "12.138", "n": "29", "i": 55024, "v": "कालाकालौ संप्रधार्य बलाबलमथात्मनः । परस्परबलं ज्ञात्वा तथात्मानं नियोजयेत् ।।"}, {"c": "12.138", "n": "30", "i": 55025, "v": "दण्डेनोपनतं शत्रुं यो राजा न नियच्छति । स मृत्युमुपगूह्यास्ते गर्भमश्वतरी यथा ।।"}, {"c": "12.138", "n": "31", "i": 55026, "v": "सुपुष्पितः स्यादफलः फलवान्स्याद्दुरारुहः । आमः स्यात्पक्वसंकाशो न च शीर्येत कस्यचित् ।।"}, {"c": "12.138", "n": "32", "i": 55027, "v": "आशां कालवतीं कुर्यात्तां च विघ्नेन योजयेत् । विघ्नं निमित्ततो ब्रूयान्निमित्तं चापि हेतुतः ।।"}, {"c": "12.138", "n": "33", "i": 55028, "v": "भीतवत्संविधातव्यं यावद्भयमनागतम् । आगतं तु भयं दृष्ट्वा प्रहर्तव्यमभीतवत् ।।"}, {"c": "12.138", "n": "34", "i": 55029, "v": "न संशयमनारुह्य नरो भद्राणि पश्यति । संशयं पुनरारुह्य यदि जीवति पश्यति ।।"}, {"c": "12.138", "n": "35", "i": 55030, "v": "अनागतं विजानीयाद्यच्छेद्भयमुपस्थितम् । पुनर्वृद्धिक्षयात्किंचिदभिवृत्तं निशामयेत् ।।"}, {"c": "12.138", "n": "36", "i": 55031, "v": "प्रत्युपस्थितकालस्य सुखस्य परिवर्जनम् । अनागतसुखाशा च नैष बुद्धिमतां नयः ।।"}, {"c": "12.138", "n": "37", "i": 55032, "v": "योऽरिणा सह संधाय सुखं स्वपिति विश्वसन् । स वृक्षाग्रप्रसुप्तो वा पतितः प्रतिबुध्यते ।।"}, {"c": "12.138", "n": "38", "i": 55033, "v": "कर्मणा येन तेनेह मृदुना दारुणेन वा । उद्धरेद्दीनमात्मानं समर्थो धर्ममाचरेत् ।।"}, {"c": "12.138", "n": "39", "i": 55034, "v": "ये सपत्नाः सपत्नानां सर्वांस्तानपवत्सयेत् । आत्मनश्चापि बोद्धव्याश्चाराः प्रणिहिताः परैः ।।"}, {"c": "12.138", "n": "40", "i": 55035, "v": "चारः सुविहितः कार्य आत्मनोऽथ परस्य च । पाषण्डांस्तापसादींश्च परराष्ट्रं प्रवेशयेत् ।।"}, {"c": "12.138", "n": "41", "i": 55036, "v": "उद्यानेषु विहारेषु प्रपास्वावसथेषु च । पानागारेषु वेशेषु तीर्थेषु च सभासु च ।।"}, {"c": "12.138", "n": "42", "i": 55037, "v": "धर्माभिचारिणः पापाश्चारा लोकस्य कण्टकाः । समागच्छन्ति तान्बुद्ध्वा नियच्छेच्छमयेदपि ।।"}, {"c": "12.138", "n": "43", "i": 55038, "v": "न विश्वसेदविश्वस्ते विश्वस्ते नापि विश्वसेत् । विश्वस्तं भयमन्वेति नापरीक्ष्य च विश्वसेत् ।।"}, {"c": "12.138", "n": "44", "i": 55039, "v": "विश्वासयित्वा तु परं तत्त्वभूतेन हेतुना । अथास्य प्रहरेत्काले किंचिद्विचलिते पदे ।।"}, {"c": "12.138", "n": "45", "i": 55040, "v": "अशङ्क्यमपि शङ्केत नित्यं शङ्केत शङ्कितात् । भयं हि शङ्किताज्जातं समूलमपि कृन्तति ।।"}, {"c": "12.138", "n": "46", "i": 55041, "v": "अवधानेन मौनेन काषायेण जटाजिनैः । विश्वासयित्वा द्वेष्टारमवलुम्पेद्यथा वृकः ।।"}, {"c": "12.138", "n": "47", "i": 55042, "v": "पुत्रो वा यदि वा भ्राता पिता वा यदि वा सुहृत् । अर्थस्य विघ्नं कुर्वाणा हन्तव्या भूतिवर्धनाः ।।"}, {"c": "12.138", "n": "48", "i": 55043, "v": "गुरोरप्यवलिप्तस्य कार्याकार्यमजानतः । उत्पथप्रतिपन्नस्य दण्डो भवति शासनम् ।।"}, {"c": "12.138", "n": "49", "i": 55044, "v": "प्रत्युत्थानाभिवादाभ्यां संप्रदानेन कस्यचित् । प्रतिपुष्कलघाती स्यात्तीक्ष्णतुण्ड इव द्विजः ।।"}, {"c": "12.138", "n": "50", "i": 55045, "v": "नाच्छित्त्वा परमर्माणि नाकृत्वा कर्म दारुणम् । नाहत्वा मत्स्यघातीव प्राप्नोति परमां श्रियम् ।।"}, {"c": "12.138", "n": "51", "i": 55046, "v": "नास्ति जात्या रिपुर्नाम मित्रं नाम न विद्यते । सामर्थ्ययोगाज्जायन्ते मित्राणि रिपवस्तथा ।।"}, {"c": "12.138", "n": "52", "i": 55047, "v": "अमित्रं नैव मुञ्चेत ब्रुवन्तं करुणान्यपि । दुःखं तत्र न कुर्वीत हन्यात्पूर्वापकारिणम् ।।"}, {"c": "12.138", "n": "53", "i": 55048, "v": "संग्रहानुग्रहे यत्नः सदा कार्योऽनसूयता । निग्रहश्चापि यत्नेन कर्तव्यो भूतिमिच्छता ।।"}, {"c": "12.138", "n": "54", "i": 55049, "v": "प्रहरिष्यन्प्रियं ब्रूयात्प्रहृत्यापि प्रियोत्तरम् । अपि चास्य शिरश्छित्त्वा रुद्याच्छोचेदथापि वा ।।"}, {"c": "12.138", "n": "55", "i": 55050, "v": "निमन्त्रयेत सान्त्वेन संमानेन तितिक्षया । आशाकारणमित्येतत्कर्तव्यं भूतिमिच्छता ।।"}, {"c": "12.138", "n": "56", "i": 55051, "v": "न शुष्कवैरं कुर्वीत न बाहुभ्यां नदीं तरेत् । अपार्थकमनायुष्यं गोविषाणस्य भक्षणम् । दन्ताश्च परिघृष्यन्ते रसश्चापि न लभ्यते ।।"}, {"c": "12.138", "n": "57", "i": 55052, "v": "त्रिवर्गे त्रिविधा पीडानुबन्धास्त्रय एव च । अनुबन्धवधौ ज्ञात्वा पीडां हि परिवर्जयेत् ।।"}, {"c": "12.138", "n": "58", "i": 55053, "v": "ऋणशेषोऽग्निशेषश्च शत्रुशेषस्तथैव च । पुनः पुनर्विवर्धेत स्वल्पोऽप्यनिवारितः ।।"}, {"c": "12.138", "n": "59", "i": 55054, "v": "वर्धमानमृणं तिष्ठत्परिभूताश्च शत्रवः । आवहन्त्यनयं तीव्रं व्याधयश्चाप्युपेक्षिताः ।।"}, {"c": "12.138", "n": "60", "i": 55055, "v": "नासम्यक्कृतकारी स्यादप्रमत्तः सदा भवेत् । कण्टकोऽपि हि दुश्छिन्नो विकारं कुरुते चिरम् ।।"}, {"c": "12.138", "n": "61", "i": 55056, "v": "वधेन च मनुष्याणां मार्गाणां दूषणेन च । आकराणां विनाशैश्च परराष्ट्रं विनाशयेत् ।।"}, {"c": "12.138", "n": "62", "i": 55057, "v": "गृध्रदृष्टिर्बकालीनः श्वचेष्टः सिंहविक्रमः । अनुद्विग्नः काकशङ्की भुजंगचरितं चरेत् ।।"}, {"c": "12.138", "n": "63", "i": 55058, "v": "श्रेणिमुख्योपजापेषु वल्लभानुनयेषु च । अमात्यान्परिरक्षेत भेदसंघातयोरपि ।।"}, {"c": "12.138", "n": "64", "i": 55059, "v": "मृदुरित्यवमन्यन्ते तीक्ष्ण इत्युद्विजन्ति च । तीक्ष्णकाले च तीक्ष्णः स्यान्मृदुकाले मृदुर्भवेत् ।।"}, {"c": "12.138", "n": "65", "i": 55060, "v": "मृदुना सुमृदुं हन्ति मृदुना हन्ति दारुणम् । नासाध्यं मृदुना किंचित्तस्मात्तीक्ष्णतरं मृदु ।।"}, {"c": "12.138", "n": "66", "i": 55061, "v": "काले मृदुर्यो भवति काले भवति दारुणः । स साधयति कृत्यानि शत्रूंश्चैवाधितिष्ठति ।।"}, {"c": "12.138", "n": "67", "i": 55062, "v": "पण्डितेन विरुद्धः सन्दूरेऽस्मीति न विश्वसेत् । दीर्घौ बुद्धिमतो बाहू याभ्यां हिंसति हिंसितः ।।"}, {"c": "12.138", "n": "68", "i": 55063, "v": "न तत्तरेद्यस्य न पारमुत्तरे;न्न तद्धरेद्यत्पुनराहरेत्परः । न तत्खनेद्यस्य न मूलमुत्खने;न्न तं हन्याद्यस्य शिरो न पातयेत् ।।"}, {"c": "12.138", "n": "69", "i": 55064, "v": "इतीदमुक्तं वृजिनाभिसंहितं; न चैतदेवं पुरुषः समाचरेत् । परप्रयुक्तं तु कथं निशामये;दतो मयोक्तं भवतो हितार्थिना ।।"}, {"c": "12.138", "n": "70", "i": 55065, "v": "यथावदुक्तं वचनं हितं तदा; निशम्य विप्रेण सुवीरराष्ट्रियः । तथाकरोद्वाक्यमदीनचेतनः; श्रियं च दीप्तां बुभुजे सबान्धवः ।।"}, {"c": "12.139", "t": "युधिष्ठिर उवाच ।"}, {"c": "12.139", "n": "1", "i": 55066, "v": "हीने परमके धर्मे सर्वलोकातिलङ्घिनि । अधर्मे धर्मतां नीते धर्मे चाधर्मतां गते ।।"}, {"c": "12.139", "n": "2", "i": 55067, "v": "मर्यादासु प्रभिन्नासु क्षुभिते धर्मनिश्चये । राजभिः पीडिते लोके चोरैर्वापि विशां पते ।।"}, {"c": "12.139", "n": "3", "i": 55068, "v": "सर्वाश्रमेषु मूढेषु कर्मसूपहतेषु च । कामान्मोहाच्च लोभाच्च भयं पश्यत्सु भारत ।।"}, {"c": "12.139", "n": "4", "i": 55069, "v": "अविश्वस्तेषु सर्वेषु नित्यभीतेषु पार्थिव । निकृत्या हन्यमानेषु वञ्चयत्सु परस्परम् ।।"}, {"c": "12.139", "n": "5", "i": 55070, "v": "संप्रदीप्तेषु देशेषु ब्राह्मण्ये चाभिपीडिते । अवर्षति च पर्जन्ये मिथो भेदे समुत्थिते ।।"}, {"c": "12.139", "n": "6", "i": 55071, "v": "सर्वस्मिन्दस्युसाद्भूते पृथिव्यामुपजीवने । केन स्विद्ब्राह्मणो जीवेज्जघन्ये काल आगते ।।"}, {"c": "12.139", "n": "7", "i": 55072, "v": "अतित्यक्षुः पुत्रपौत्राननुक्रोशान्नराधिप । कथमापत्सु वर्तेत तन्मे ब्रूहि पितामह ।।"}, {"c": "12.139", "n": "8", "i": 55073, "v": "कथं च राजा वर्तेत लोके कलुषतां गते । कथमर्थाच्च धर्माच्च न हीयेत परंतप ।।"}, {"c": "12.139", "t": "भीष्म उवाच ।"}, {"c": "12.139", "n": "9", "i": 55074, "v": "राजमूला महाराज योगक्षेमसुवृष्टयः । प्रजासु व्याधयश्चैव मरणं च भयानि च ।।"}, {"c": "12.139", "n": "10", "i": 55075, "v": "कृतं त्रेता द्वापरश्च कलिश्च भरतर्षभ । राजमूलानि सर्वाणि मम नास्त्यत्र संशयः ।।"}, {"c": "12.139", "n": "11", "i": 55076, "v": "तस्मिंस्त्वभ्यागते काले प्रजानां दोषकारके । विज्ञानबलमास्थाय जीवितव्यं तदा भवेत् ।।"}, {"c": "12.139", "n": "12", "i": 55077, "v": "अत्राप्युदाहरन्तीममितिहासं पुरातनम् । विश्वामित्रस्य संवादं चण्डालस्य च पक्कणे ।।"}, {"c": "12.139", "n": "13", "i": 55078, "v": "त्रेताद्वापरयोः संधौ पुरा दैवविधिक्रमात् । अनावृष्टिरभूद्घोरा राजन्द्वादशवार्षिकी ।।"}, {"c": "12.139", "n": "14", "i": 55079, "v": "प्रजानामभिवृद्धानां युगान्ते पर्युपस्थिते । त्रेतानिर्मोक्षसमये द्वापरप्रतिपादने ।।"}, {"c": "12.139", "n": "15", "i": 55080, "v": "न ववर्ष सहस्राक्षः प्रतिलोमोऽभवद्गुरुः । जगाम दक्षिणं मार्गं सोमो व्यावृत्तलक्षणः ।।"}, {"c": "12.139", "n": "16", "i": 55081, "v": "नावश्यायोऽपि रात्र्यन्ते कुत एवाभ्रराजयः । नद्यः संक्षिप्ततोयौघाः क्वचिदन्तर्गताभवन् ।।"}, {"c": "12.139", "n": "17", "i": 55082, "v": "सरांसि सरितश्चैव कूपाः प्रस्रवणानि च । हतत्विट्कान्यलक्ष्यन्त निसर्गाद्दैवकारितात् ।।"}, {"c": "12.139", "n": "18", "i": 55083, "v": "उपशुष्कजलस्थाया विनिवृत्तसभाप्रपा । निवृत्तयज्ञस्वाध्याया निर्वषट्कारमङ्गला ।।"}, {"c": "12.139", "n": "19", "i": 55084, "v": "उत्सन्नकृषिगोरक्ष्या निवृत्तविपणापणा । निवृत्तपूगसमया संप्रनष्टमहोत्सवा ।।"}, {"c": "12.139", "n": "20", "i": 55085, "v": "अस्थिकङ्कालसंकीर्णा हाहाभूतजनाकुला । शून्यभूयिष्ठनगरा दग्धग्रामनिवेशना ।।"}, {"c": "12.139", "n": "21", "i": 55086, "v": "क्वचिच्चोरैः क्वचिच्छस्त्रैः क्वचिद्राजभिरातुरैः । परस्परभयाच्चैव शून्यभूयिष्ठनिर्जना ।।"}, {"c": "12.139", "n": "22", "i": 55087, "v": "गतदैवतसंकल्पा वृद्धबालविनाकृता । गोजाविमहिषैर्हीना परस्परहराहरा ।।"}, {"c": "12.139", "n": "23", "i": 55088, "v": "हतविप्रा हतारक्षा प्रनष्टौषधिसंचया । श्यावभूतनरप्राया बभूव वसुधा तदा ।।"}, {"c": "12.139", "n": "24", "i": 55089, "v": "तस्मिन्प्रतिभये काले क्षीणे धर्मे युधिष्ठिर । बभ्रमुः क्षुधिता मर्त्याः खादन्तः स्म परस्परम् ।।"}, {"c": "12.139", "n": "25", "i": 55090, "v": "ऋषयो नियमांस्त्यक्त्वा परित्यक्ताग्निदैवताः । आश्रमान्संपरित्यज्य पर्यधावन्नितस्ततः ।।"}, {"c": "12.139", "n": "26", "i": 55091, "v": "विश्वामित्रोऽथ भगवान्महर्षिरनिकेतनः । क्षुधा परिगतो धीमान्समन्तात्पर्यधावत ।।"}, {"c": "12.139", "n": "27", "i": 55092, "v": "स कदाचित्परिपतञ्श्वपचानां निवेशनम् । हिंस्राणां प्राणिहन्तॄणामाससाद वने क्वचित् ।।"}, {"c": "12.139", "n": "28", "i": 55093, "v": "विभिन्नकलशाकीर्णं श्वचर्माच्छादनायुतम् । वराहखरभग्नास्थिकपालघटसंकुलम् ।।"}, {"c": "12.139", "n": "29", "i": 55094, "v": "मृतचेलपरिस्तीर्णं निर्माल्यकृतभूषणम् । सर्पनिर्मोकमालाभिः कृतचिह्नकुटीमठम् ।।"}, {"c": "12.139", "n": "30", "i": 55095, "v": "उलूकपक्षध्वजिभिर्देवतायतनैर्वृतम् । लोहघण्टापरिष्कारं श्वयूथपरिवारितम् ।।"}, {"c": "12.139", "n": "31", "i": 55096, "v": "तत्प्रविश्य क्षुधाविष्टो गाधेः पुत्रो महानृषिः । आहारान्वेषणे युक्तः परं यत्नं समास्थितः ।।"}, {"c": "12.139", "n": "32", "i": 55097, "v": "न च क्वचिदविन्दत्स भिक्षमाणोऽपि कौशिकः । मांसमन्नं मूलफलमन्यद्वा तत्र किंचन ।।"}, {"c": "12.139", "n": "33", "i": 55098, "v": "अहो कृच्छ्रं मया प्राप्तमिति निश्चित्य कौशिकः । पपात भूमौ दौर्बल्यात्तस्मिंश्चण्डालपक्कणे ।।"}, {"c": "12.139", "n": "34", "i": 55099, "v": "चिन्तयामास स मुनिः किं नु मे सुकृतं भवेत् । कथं वृथा न मृत्युः स्यादिति पार्थिवसत्तम ।।"}, {"c": "12.139", "n": "35", "i": 55100, "v": "स ददर्श श्वमांसस्य कुतन्तीं विततां मुनिः । चण्डालस्य गृहे राजन्सद्यः शस्त्रहतस्य च ।।"}, {"c": "12.139", "n": "36", "i": 55101, "v": "स चिन्तयामास तदा स्तेयं कार्यमितो मया । न हीदानीमुपायोऽन्यो विद्यते प्राणधारणे ।।"}, {"c": "12.139", "n": "37", "i": 55102, "v": "आपत्सु विहितं स्तेयं विशिष्टसमहीनतः । परं परं भवेत्पूर्वमस्तेयमिति निश्चयः ।।"}, {"c": "12.139", "n": "38", "i": 55103, "v": "हीनादादेयमादौ स्यात्समानात्तदनन्तरम् । असंभवादाददीत विशिष्टादपि धार्मिकात् ।।"}, {"c": "12.139", "n": "39", "i": 55104, "v": "सोऽहमन्तावसानानां हरमाणः परिग्रहात् । न स्तेयदोषं पश्यामि हरिष्याम्येतदामिषम् ।।"}, {"c": "12.139", "n": "40", "i": 55105, "v": "एतां बुद्धिं समास्थाय विश्वामित्रो महामुनिः । तस्मिन्देशे प्रसुष्वाप पतितो यत्र भारत ।।"}, {"c": "12.139", "n": "41", "i": 55106, "v": "स विगाढां निशां दृष्ट्वा सुप्ते चण्डालपक्कणे । शनैरुत्थाय भगवान्प्रविवेश कुटीमठम् ।।"}, {"c": "12.139", "n": "42", "i": 55107, "v": "स सुप्त एव चण्डालः श्लेष्मापिहितलोचनः । परिभिन्नस्वरो रूक्ष उवाचाप्रियदर्शनः ।।"}, {"c": "12.139", "n": "43", "i": 55108, "v": "कः कुतन्तीं घट्टयति सुप्ते चण्डालपक्कणे । जागर्मि नावसुप्तोऽस्मि हतोऽसीति च दारुणः ।।"}, {"c": "12.139", "n": "44", "i": 55109, "v": "विश्वामित्रोऽहमित्येव सहसा तमुवाच सः । सहसाभ्यागतभयः सोद्वेगस्तेन कर्मणा ।।"}, {"c": "12.139", "n": "45", "i": 55110, "v": "चण्डालस्तद्वचः श्रुत्वा महर्षेर्भावितात्मनः । शयनादुपसंभ्रान्त इयेषोत्पतितुं ततः ।।"}, {"c": "12.139", "n": "46", "i": 55111, "v": "स विसृज्याश्रु नेत्राभ्यां बहुमानात्कृताञ्जलिः । उवाच कौशिकं रात्रौ ब्रह्मन्किं ते चिकीर्षितम् ।।"}, {"c": "12.139", "n": "47", "i": 55112, "v": "विश्वामित्रस्तु मातङ्गमुवाच परिसान्त्वयन् । क्षुधितोऽहं गतप्राणो हरिष्यामि श्वजाघनीम् ।।"}, {"c": "12.139", "n": "48", "i": 55113, "v": "अवसीदन्ति मे प्राणाः स्मृतिर्मे नश्यति क्षुधा । स्वधर्मं बुध्यमानोऽपि हरिष्यामि श्वजाघनीम् ।।"}, {"c": "12.139", "n": "49", "i": 55114, "v": "अटन्भैक्षं न विन्दामि यदा युष्माकमालये । तदा बुद्धिः कृता पापे हरिष्यामि श्वजाघनीम् ।।"}, {"c": "12.139", "n": "50", "i": 55115, "v": "तृषितः कलुषं पाता नास्ति ह्रीरशनार्थिनः । क्षुद्धर्मं दूषयत्यत्र हरिष्यामि श्वजाघनीम् ।।"}, {"c": "12.139", "n": "51", "i": 55116, "v": "अग्निर्मुखं पुरोधाश्च देवानां शुचिपाद्विभुः । यथा स सर्वभुग्ब्रह्मा तथा मां विद्धि धर्मतः ।।"}, {"c": "12.139", "n": "52", "i": 55117, "v": "तमुवाच स चण्डालो महर्षे शृणु मे वचः । श्रुत्वा तथा समातिष्ठ यथा धर्मान्न हीयसे ।।"}, {"c": "12.139", "n": "53", "i": 55118, "v": "मृगाणामधमं श्वानं प्रवदन्ति मनीषिणः । तस्याप्यधम उद्देशः शरीरस्योरुजाघनी ।।"}, {"c": "12.139", "n": "54", "i": 55119, "v": "नेदं सम्यग्व्यवसितं महर्षे कर्म वैकृतम् । चण्डालस्वस्य हरणमभक्ष्यस्य विशेषतः ।।"}, {"c": "12.139", "n": "55", "i": 55120, "v": "साध्वन्यमनुपश्य त्वमुपायं प्राणधारणे । न मांसलोभात्तपसो नाशस्ते स्यान्महामुने ।।"}, {"c": "12.139", "n": "56", "i": 55121, "v": "जानतोऽविहितो मार्गो न कार्यो धर्मसंकरः । मा स्म धर्मं परित्याक्षीस्त्वं हि धर्मविदुत्तमः ।।"}, {"c": "12.139", "n": "57", "i": 55122, "v": "विश्वामित्रस्ततो राजन्नित्युक्तो भरतर्षभ । क्षुधार्तः प्रत्युवाचेदं पुनरेव महामुनिः ।।"}, {"c": "12.139", "n": "58", "i": 55123, "v": "निराहारस्य सुमहान्मम कालोऽभिधावतः । न विद्यतेऽभ्युपायश्च कश्चिन्मे प्राणधारणे ।।"}, {"c": "12.139", "n": "59", "i": 55124, "v": "येन तेन विशेषेण कर्मणा येन केनचित् । अभ्युज्जीवेत्सीदमानः समर्थो धर्ममाचरेत् ।।"}, {"c": "12.139", "n": "60", "i": 55125, "v": "ऐन्द्रो धर्मः क्षत्रियाणां ब्राह्मणानामथाग्निकः । ब्रह्मवह्निर्मम बलं भक्ष्यामि समयं क्षुधा ।।"}, {"c": "12.139", "n": "61", "i": 55126, "v": "यथा यथा वै जीवेद्धि तत्कर्तव्यमपीडया । जीवितं मरणाच्छ्रेयो जीवन्धर्ममवाप्नुयात् ।।"}, {"c": "12.139", "n": "62", "i": 55127, "v": "सोऽहं जीवितमाकाङ्क्षन्नभक्षस्यापि भक्षणम् । व्यवस्ये बुद्धिपूर्वं वै तद्भवाननुमन्यताम् ।।"}, {"c": "12.139", "n": "63", "i": 55128, "v": "जीवन्धर्मं चरिष्यामि प्रणोत्स्याम्यशुभानि च । तपोभिर्विद्यया चैव ज्योतींषीव महत्तमः ।।"}, {"c": "12.139", "t": "श्वपच उवाच ।"}, {"c": "12.139", "n": "64", "i": 55129, "v": "नैतत्खादन्प्राप्स्यसे प्राणमन्यं; नायुर्दीर्घं नामृतस्येव तृप्तिम् । भिक्षामन्यां भिक्ष मा ते मनोऽस्तु; श्वभक्षणे श्वा ह्यभक्षो द्विजानाम् ।।"}, {"c": "12.139", "t": "विश्वामित्र उवाच ।"}, {"c": "12.139", "n": "65", "i": 55130, "v": "न दुर्भिक्षे सुलभं मांसमन्य;च्छ्वपाक नान्नं न च मेऽस्ति वित्तम् । क्षुधार्तश्चाहमगतिर्निराशः; श्वमांसे चास्मिन्षड्रसान्साधु मन्ये ।।"}, {"c": "12.139", "t": "श्वपच उवाच ।"}, {"c": "12.139", "n": "66", "i": 55131, "v": "पञ्च पञ्चनखा भक्ष्या ब्रह्मक्षत्रस्य वै द्विज । यदि शास्त्रं प्रमाणं ते माभक्ष्ये मानसं कृथाः ।।"}, {"c": "12.139", "t": "विश्वामित्र उवाच ।"}, {"c": "12.139", "n": "67", "i": 55132, "v": "अगस्त्येनासुरो जग्धो वातापिः क्षुधितेन वै । अहमापद्गतः क्षुब्धो भक्षयिष्ये श्वजाघनीम् ।।"}, {"c": "12.139", "t": "श्वपच उवाच ।"}, {"c": "12.139", "n": "68", "i": 55133, "v": "भिक्षामन्यामाहरेति न चैतत्कर्तुमर्हसि । न नूनं कार्यमेतद्वै हर कामं श्वजाघनीम् ।।"}, {"c": "12.139", "t": "विश्वामित्र उवाच ।"}, {"c": "12.139", "n": "69", "i": 55134, "v": "शिष्टा वै कारणं धर्मे तद्वृत्तमनुवर्तये । परां मेध्याशनादेतां भक्ष्यां मन्ये श्वजाघनीम् ।।"}, {"c": "12.139", "t": "श्वपच उवाच ।"}, {"c": "12.139", "n": "70", "i": 55135, "v": "असता यत्समाचीर्णं न स धर्मः सनातनः । नावृत्तमनुकार्यं वै मा छलेनानृतं कृथाः ।।"}, {"c": "12.139", "t": "विश्वामित्र उवाच ।"}, {"c": "12.139", "n": "71", "i": 55136, "v": "न पातकं नावमतमृषिः सन्कर्तुमर्हसि । समौ च श्वमृगौ मन्ये तस्माद्भक्ष्या श्वजाघनी ।।"}, {"c": "12.139", "t": "श्वपच उवाच ।"}, {"c": "12.139", "n": "72", "i": 55137, "v": "यद्ब्राह्मणार्थे कृतमर्थितेन; तेनर्षिणा तच्च भक्ष्याधिकारम् । स वै धर्मो यत्र न पापमस्ति; सर्वैरुपायैर्हि स रक्षितव्यः ।।"}, {"c": "12.139", "t": "विश्वामित्र उवाच ।"}, {"c": "12.139", "n": "73", "i": 55138, "v": "मित्रं च मे ब्राह्मणश्चायमात्मा; प्रियश्च मे पूज्यतमश्च लोके । तं भर्तुकामोऽहमिमां हरिष्ये; नृशंसानामीदृशानां न बिभ्ये ।।"}, {"c": "12.139", "t": "श्वपच उवाच ।"}, {"c": "12.139", "n": "74", "i": 55139, "v": "कामं नरा जीवितं संत्यजन्ति; न चाभक्ष्यैः प्रतिकुर्वन्ति तत्र । सर्वान्कामान्प्राप्नुवन्तीह विद्व;न्प्रियस्व कामं सहितः क्षुधा वै ।।"}, {"c": "12.139", "t": "विश्वामित्र उवाच ।"}, {"c": "12.139", "n": "75", "i": 55140, "v": "स्थाने तावत्संशयः प्रेत्यभावे; निःसंशयं कर्मणां वा विनाशः । अहं पुनर्वर्त इत्याशयात्मा; मूलं रक्षन्भक्षयिष्याम्यभक्ष्यम् ।।"}, {"c": "12.139", "n": "76", "i": 55141, "v": "बुद्ध्यात्मके व्यस्तमस्तीति तुष्टो; मोहादेकत्वं यथा चर्म चक्षुः । यद्यप्येनः संशयादाचरामि; नाहं भविष्यामि यथा त्वमेव ।।"}, {"c": "12.139", "t": "श्वपच उवाच ।"}, {"c": "12.139", "n": "77", "i": 55142, "v": "पतनीयमिदं दुःखमिति मे वर्तते मतिः । दुष्कृती ब्राह्मणं सन्तं यस्त्वामहमुपालभे ।।"}, {"c": "12.139", "t": "विश्वामित्र उवाच ।"}, {"c": "12.139", "n": "78", "i": 55143, "v": "पिबन्त्येवोदकं गावो मण्डूकेषु रुवत्स्वपि । न तेऽधिकारो धर्मेऽस्ति मा भूरात्मप्रशंसकः ।।"}, {"c": "12.139", "t": "श्वपच उवाच ।"}, {"c": "12.139", "n": "79", "i": 55144, "v": "सुहृद्भूत्वानुशास्मि त्वा कृपा हि त्वयि मे द्विज । तदेवं श्रेय आधत्स्व मा लोभाच्छ्वानमादिथाः ।।"}, {"c": "12.139", "t": "विश्वामित्र उवाच ।"}, {"c": "12.139", "n": "80", "i": 55145, "v": "सुहृन्मे त्वं सुखेप्सुश्चेदापदो मां समुद्धर । जानेऽहं धर्मतोऽऽत्मानं श्वानीमुत्सृज जाघनीम् ।।"}, {"c": "12.139", "t": "श्वपच उवाच ।"}, {"c": "12.139", "n": "81", "i": 55146, "v": "नैवोत्सहे भवते दातुमेतां; नोपेक्षितुं ह्रियमाणं स्वमन्नम् । उभौ स्यावः स्वमलेनावलिप्तौ; दाताहं च त्वं च विप्र प्रतीच्छन् ।।"}, {"c": "12.139", "t": "विश्वामित्र उवाच ।"}, {"c": "12.139", "n": "82", "i": 55147, "v": "अद्याहमेतद्वृजिनं कर्म कृत्वा; जीवंश्चरिष्यामि महापवित्रम् । प्रपूतात्मा धर्ममेवाभिपत्स्ये; यदेतयोर्गुरु तद्वै ब्रवीहि ।।"}, {"c": "12.139", "t": "श्वपच उवाच ।"}, {"c": "12.139", "n": "83", "i": 55148, "v": "आत्मैव साक्षी किल लोककृत्ये; त्वमेव जानासि यदत्र दुष्टम् । यो ह्याद्रियेद्भक्ष्यमिति श्वमांसं; मन्ये न तस्यास्ति विवर्जनीयम् ।।"}, {"c": "12.139", "t": "विश्वामित्र उवाच ।"}, {"c": "12.139", "n": "84", "i": 55149, "v": "उपादाने खादने वास्य दोषः; कार्यो न्यायैर्नित्यमत्रापवादः । यस्मिन्न हिंसा नानृते वाक्यलेशो; भक्ष्यक्रिया तत्र न तद्गरीयः ।।"}, {"c": "12.139", "t": "श्वपच उवाच ।"}, {"c": "12.139", "n": "85", "i": 55150, "v": "यद्येष हेतुस्तव खादनस्य; न ते वेदः कारणं नान्यधर्मः । तस्मादभक्ष्ये भक्षणाद्वा द्विजेन्द्र; दोषं न पश्यामि यथेदमात्थ ।।"}, {"c": "12.139", "t": "विश्वामित्र उवाच ।"}, {"c": "12.139", "n": "86", "i": 55151, "v": "न पातकं भक्षणमस्य दृष्टं; सुरां पीत्वा पततीतीह शब्दः । अन्योन्यकर्माणि तथा तथैव; न लेशमात्रेण कृत्यं हिनस्ति ।।"}, {"c": "12.139", "t": "श्वपच उवाच ।"}, {"c": "12.139", "n": "87", "i": 55152, "v": "अस्थानतो हीनतः कुत्सिताद्वा; तं विद्वांसं बाधते साधुवृत्तम् । स्थानं पुनर्यो लभते निषङ्गा;त्तेनापि दण्डः सहितव्य एव ।।"}, {"c": "12.139", "t": "भीष्म उवाच ।"}, {"c": "12.139", "n": "88", "i": 55153, "v": "एवमुक्त्वा निववृते मातङ्गः कौशिकं तदा । विश्वामित्रो जहारैव कृतबुद्धिः श्वजाघनीम् ।।"}, {"c": "12.139", "n": "89", "i": 55154, "v": "ततो जग्राह पञ्चाङ्गीं जीवितार्थी महामुनिः । सदारस्तामुपाकृत्य वने यातो महामुनिः ।।"}, {"c": "12.139", "n": "90", "i": 55155, "v": "एतस्मिन्नेव काले तु प्रववर्षाथ वासवः । संजीवयन्प्रजाः सर्वा जनयामास चौषधीः ।।"}, {"c": "12.139", "n": "91", "i": 55156, "v": "विश्वामित्रोऽपि भगवांस्तपसा दग्धकिल्बिषः । कालेन महता सिद्धिमवाप परमाद्भुताम् ।।"}, {"c": "12.139", "n": "92", "i": 55157, "v": "एवं विद्वानदीनात्मा व्यसनस्थो जिजीविषुः । सर्वोपायैरुपायज्ञो दीनमात्मानमुद्धरेत् ।।"}, {"c": "12.139", "n": "93", "i": 55158, "v": "एतां बुद्धिं समास्थाय जीवितव्यं सदा भवेत् । जीवन्पुण्यमवाप्नोति नरो भद्राणि पश्यति ।।"}, {"c": "12.139", "n": "94", "i": 55159, "v": "तस्मात्कौन्तेय विदुषा धर्माधर्मविनिश्चये । बुद्धिमास्थाय लोकेऽस्मिन्वर्तितव्यं यतात्मना ।।"}, {"c": "12.140", "t": "युधिष्ठिर उवाच ।"}, {"c": "12.140", "n": "1", "i": 55160, "v": "यदिदं घोरमुद्दिष्टमश्रद्धेयमिवानृतम् । अस्ति स्विद्दस्युमर्यादा यामहं परिवर्जये ।।"}, {"c": "12.140", "n": "2", "i": 55161, "v": "संमुह्यामि विषीदामि धर्मो मे शिथिलीकृतः । उद्यमं नाधिगच्छामि कुतश्चित्परिचिन्तयन् ।।"}, {"c": "12.140", "t": "भीष्म उवाच ।"}, {"c": "12.140", "n": "3", "i": 55162, "v": "नैतच्छुद्धागमादेव तव धर्मानुशासनम् । प्रज्ञासमवतारोऽयं कविभिः संभृतं मधु ।।"}, {"c": "12.140", "n": "4", "i": 55163, "v": "बह्व्यः प्रतिविधातव्याः प्रज्ञा राज्ञा ततस्ततः । नैकशाखेन धर्मेण यात्रैषा संप्रवर्तते ।।"}, {"c": "12.140", "n": "5", "i": 55164, "v": "बुद्धिसंजननं राज्ञां धर्ममाचरतां सदा । जयो भवति कौरव्य तदा तद्विद्धि मे वचः ।।"}, {"c": "12.140", "n": "6", "i": 55165, "v": "बुद्धिश्रेष्ठा हि राजानो जयन्ति विजयैषिणः । धर्मः प्रतिविधातव्यो बुद्ध्या राज्ञा ततस्ततः ।।"}, {"c": "12.140", "n": "7", "i": 55166, "v": "नैकशाखेन धर्मेण राज्ञां धर्मो विधीयते । दुर्बलस्य कुतः प्रज्ञा पुरस्तादनुदाहृता ।।"}, {"c": "12.140", "n": "8", "i": 55167, "v": "अद्वैधज्ञः पथि द्वैधे संशयं प्राप्तुमर्हति । बुद्धिद्वैधं वेदितव्यं पुरस्तादेव भारत ।।"}, {"c": "12.140", "n": "9", "i": 55168, "v": "पार्श्वतःकरणं प्रज्ञा विषूची त्वापगा इव । जनस्तूच्चारितं धर्मं विजानात्यन्यथान्यथा ।।"}, {"c": "12.140", "n": "10", "i": 55169, "v": "सम्यग्विज्ञानिनः केचिन्मिथ्याविज्ञानिनोऽपरे । तद्वै यथातथं बुद्ध्वा ज्ञानमाददते सताम् ।।"}, {"c": "12.140", "n": "11", "i": 55170, "v": "परिमुष्णन्ति शास्त्राणि धर्मस्य परिपन्थिनः । वैषम्यमर्थविद्यानां नैरर्थ्यात्ख्यापयन्ति ते ।।"}, {"c": "12.140", "n": "12", "i": 55171, "v": "आजिजीविषवो विद्यां यशस्कामाः समन्ततः । ते सर्वे नरपापिष्ठा धर्मस्य परिपन्थिनः ।।"}, {"c": "12.140", "n": "13", "i": 55172, "v": "अपक्वमतयो मन्दा न जानन्ति यथातथम् । सदा ह्यशास्त्रकुशलाः सर्वत्रापरिनिष्ठिताः ।।"}, {"c": "12.140", "n": "14", "i": 55173, "v": "परिमुष्णन्ति शास्त्राणि शास्त्रदोषानुदर्शिनः । विज्ञानमथ विद्यानां न सम्यगिति वर्तते ।।"}, {"c": "12.140", "n": "15", "i": 55174, "v": "निन्दया परविद्यानां स्वां विद्यां ख्यापयन्ति ये । वागस्त्रा वाक्छुरीमत्त्वा दुग्धविद्याफला इव । तान्विद्यावणिजो विद्धि राक्षसानिव भारत ।।"}, {"c": "12.140", "n": "16", "i": 55175, "v": "व्याजेन कृत्स्नो विदितो धर्मस्ते परिहास्यते । न धर्मवचनं वाचा न बुद्ध्या चेति नः श्रुतम् ।।"}, {"c": "12.140", "n": "17", "i": 55176, "v": "इति बार्हस्पतं ज्ञानं प्रोवाच मघवा स्वयम् । न त्वेव वचनं किंचिदनिमित्तादिहोच्यते ।।"}, {"c": "12.140", "n": "18", "i": 55177, "v": "स्वविनीतेन शास्त्रेण व्यवस्यन्ति तथापरे । लोकयात्रामिहैके तु धर्ममाहुर्मनीषिणः ।।"}, {"c": "12.140", "n": "19", "i": 55178, "v": "समुद्दिष्टं सतां धर्मं स्वयमूहेन्न पण्डितः । अमर्षाच्छास्त्रसंमोहादविज्ञानाच्च भारत ।।"}, {"c": "12.140", "n": "20", "i": 55179, "v": "शास्त्रं प्राज्ञस्य वदतः समूहे यात्यदर्शनम् । आगतागमया बुद्ध्या वचनेन प्रशस्यते ।।"}, {"c": "12.140", "n": "21", "i": 55180, "v": "अज्ञानाज्ज्ञानहेतुत्वाद्वचनं साधु मन्यते । अनपाहतमेवेदं नेदं शास्त्रमपार्थकम् ।।"}, {"c": "12.140", "n": "22", "i": 55181, "v": "दैतेयानुशनाः प्राह संशयच्छेदने पुरा । ज्ञानमव्यपदेश्यं हि यथा नास्ति तथैव तत् ।।"}, {"c": "12.140", "n": "23", "i": 55182, "v": "तेन त्वं छिन्नमूलेन कं तोषयितुमर्हसि । अतथ्यविहितं यो वा नेदं वाक्यमुपाश्नुयात् ।।"}, {"c": "12.140", "n": "24", "i": 55183, "v": "उग्रायैव हि सृष्टोऽसि कर्मणे न त्ववेक्षसे । अङ्गेमामन्ववेक्षस्व राजनीतिं बुभूषितुम् । यया प्रमुच्यते त्वन्यो यदर्थं च प्रमोदते ।।"}, {"c": "12.140", "n": "25", "i": 55184, "v": "अजोऽश्वः क्षत्रमित्येतत्सदृशं ब्रह्मणा कृतम् । तस्मान्नतीक्ष्णभूतानां यात्रा काचित्प्रसिध्यति ।।"}, {"c": "12.140", "n": "26", "i": 55185, "v": "यस्त्ववध्यवधे दोषः स वध्यस्यावधे स्मृतः । एषैव खलु मर्यादा यामयं परिवर्जयेत् ।।"}, {"c": "12.140", "n": "27", "i": 55186, "v": "तस्मात्तीक्ष्णः प्रजा राजा स्वधर्मे स्थापयेदुत । अन्योन्यं भक्षयन्तो हि प्रचरेयुर्वृका इव ।।"}, {"c": "12.140", "n": "28", "i": 55187, "v": "यस्य दस्युगणा राष्ट्रे ध्वाङ्क्षा मत्स्याञ्जलादिव । विहरन्ति परस्वानि स वै क्षत्रियपांसनः ।।"}, {"c": "12.140", "n": "29", "i": 55188, "v": "कुलीनान्सचिवान्कृत्वा वेदविद्यासमन्वितान् । प्रशाधि पृथिवीं राजन्प्रजा धर्मेण पालयन् ।।"}, {"c": "12.140", "n": "30", "i": 55189, "v": "विहीनजमकर्माणं यः प्रगृह्णाति भूमिपः । उभयस्याविशेषज्ञस्तद्वै क्षत्रं नपुंसकम् ।।"}, {"c": "12.140", "n": "31", "i": 55190, "v": "नैवोग्रं नैव चानुग्रं धर्मेणेह प्रशस्यते । उभयं न व्यतिक्रामेदुग्रो भूत्वा मृदुर्भव ।।"}, {"c": "12.140", "n": "32", "i": 55191, "v": "कष्टः क्षत्रियधर्मोऽयं सौहृदं त्वयि यत्स्थितम् । उग्रे कर्मणि सृष्टोऽसि तस्माद्राज्यं प्रशाधि वै ।।"}, {"c": "12.140", "n": "33", "i": 55192, "v": "अशिष्टनिग्रहो नित्यं शिष्टस्य परिपालनम् । इति शक्रोऽब्रवीद्धीमानापत्सु भरतर्षभ ।।"}, {"c": "12.140", "t": "युधिष्ठिर उवाच ।"}, {"c": "12.140", "n": "34", "i": 55193, "v": "अस्ति स्विद्दस्युमर्यादा यामन्यो नातिलङ्घयेत् । पृच्छामि त्वां सतां श्रेष्ठ तन्मे ब्रूहि पितामह ।।"}, {"c": "12.140", "t": "भीष्म उवाच ।"}, {"c": "12.140", "n": "35", "i": 55194, "v": "ब्राह्मणानेव सेवेत विद्यावृद्धांस्तपस्विनः । श्रुतचारित्रवृत्ताढ्यान्पवित्रं ह्येतदुत्तमम् ।।"}, {"c": "12.140", "n": "36", "i": 55195, "v": "या देवतासु वृत्तिस्ते सास्तु विप्रेषु सर्वदा । क्रुद्धैर्हि विप्रैः कर्माणि कृतानि बहुधा नृप ।।"}, {"c": "12.140", "n": "37", "i": 55196, "v": "तेषां प्रीत्या यशो मुख्यमप्रीत्या तु विपर्ययः । प्रीत्या ह्यमृतवद्विप्राः क्रुद्धाश्चैव यथा विषम् ।।"}, {"c": "12.141", "t": "युधिष्ठिर उवाच ।"}, {"c": "12.141", "n": "1", "i": 55197, "v": "पितामह महाप्राज्ञ सर्वशास्त्रविशारद । शरणं पालयानस्य यो धर्मस्तं वदस्व मे ।।"}, {"c": "12.141", "t": "भीष्म उवाच ।"}, {"c": "12.141", "n": "2", "i": 55198, "v": "महान्धर्मो महाराज शरणागतपालने । अर्हः प्रष्टुं भवांश्चैव प्रश्नं भरतसत्तम ।।"}, {"c": "12.141", "n": "3", "i": 55199, "v": "नृगप्रभृतयो राजन्राजानः शरणागतान् । परिपाल्य महाराज संसिद्धिं परमां गताः ।।"}, {"c": "12.141", "n": "4", "i": 55200, "v": "श्रूयते हि कपोतेन शत्रुः शरणमागतः । पूजितश्च यथान्यायं स्वैश्च मांसैर्निमन्त्रितः ।।"}, {"c": "12.141", "t": "युधिष्ठिर उवाच ।"}, {"c": "12.141", "n": "5", "i": 55201, "v": "कथं कपोतेन पुरा शत्रुः शरणमागतः । स्वमांसैर्भोजितः कां च गतिं लेभे स भारत ।।"}, {"c": "12.141", "t": "भीष्म उवाच ।"}, {"c": "12.141", "n": "6", "i": 55202, "v": "शृणु राजन्कथां दिव्यां सर्वपापप्रणाशिनीम् । नृपतेर्मुचुकुन्दस्य कथितां भार्गवेण ह ।।"}, {"c": "12.141", "n": "7", "i": 55203, "v": "इममर्थं पुरा पार्थ मुचुकुन्दो नराधिपः । भार्गवं परिपप्रच्छ प्रणतो भरतर्षभ ।।"}, {"c": "12.141", "n": "8", "i": 55204, "v": "तस्मै शुश्रूषमाणाय भार्गवोऽकथयत्कथाम् । इयं यथा कपोतेन सिद्धिः प्राप्ता नराधिप ।।"}, {"c": "12.141", "n": "9", "i": 55205, "v": "धर्मनिश्चयसंयुक्तां कामार्थसहितां कथाम् । शृणुष्वावहितो राजन्गदतो मे महाभुज ।।"}, {"c": "12.141", "n": "10", "i": 55206, "v": "कश्चित्क्षुद्रसमाचारः पृथिव्यां कालसंमतः । चचार पृथिवीं पापो घोरः शकुनिलुब्धकः ।।"}, {"c": "12.141", "n": "11", "i": 55207, "v": "काकोल इव कृष्णाङ्गो रूक्षः पापसमाहितः । यवमध्यः कृशग्रीवो ह्रस्वपादो महाहनुः ।।"}, {"c": "12.141", "n": "12", "i": 55208, "v": "नैव तस्य सुहृत्कश्चिन्न संबन्धी न बान्धवः । स हि तैः संपरित्यक्तस्तेन घोरेण कर्मणा ।।"}, {"c": "12.141", "n": "13", "i": 55209, "v": "स वै क्षारकमादाय द्विजान्हत्वा वने सदा । चकार विक्रयं तेषां पतंगानां नराधिप ।।"}, {"c": "12.141", "n": "14", "i": 55210, "v": "एवं तु वर्तमानस्य तस्य वृत्तिं दुरात्मनः । अगमत्सुमहान्कालो न चाधर्ममबुध्यत ।।"}, {"c": "12.141", "n": "15", "i": 55211, "v": "तस्य भार्यासहायस्य रममाणस्य शाश्वतम् । दैवयोगविमूढस्य नान्या वृत्तिररोचत ।।"}, {"c": "12.141", "n": "16", "i": 55212, "v": "ततः कदाचित्तस्याथ वनस्थस्य समुद्गतः । पातयन्निव वृक्षांस्तान्सुमहान्वातसंभ्रमः ।।"}, {"c": "12.141", "n": "17", "i": 55213, "v": "मेघसंकुलमाकाशं विद्युन्मण्डलमण्डितम् । संछन्नं सुमुहूर्तेन नौस्थानेनेव सागरः ।।"}, {"c": "12.141", "n": "18", "i": 55214, "v": "वारिधारासमूहैश्च संप्रहृष्टः शतक्रतुः । क्षणेन पूरयामास सलिलेन वसुंधराम् ।।"}, {"c": "12.141", "n": "19", "i": 55215, "v": "ततो धाराकुले लोके संभ्रमन्नष्टचेतनः । शीतार्तस्तद्वनं सर्वमाकुलेनान्तरात्मना ।।"}, {"c": "12.141", "n": "20", "i": 55216, "v": "नैव निम्नं स्थलं वापि सोऽविन्दत विहंगहा । पूरितो हि जलौघेन मार्गस्तस्य वनस्य वै ।।"}, {"c": "12.141", "n": "21", "i": 55217, "v": "पक्षिणो वातवेगेन हता लीनास्तदाभवन् । मृगाः सिंहा वराहाश्च स्थलान्याश्रित्य तस्थिरे ।।"}, {"c": "12.141", "n": "22", "i": 55218, "v": "महता वातवर्षेण त्रासितास्ते वनौकसः । भयार्ताश्च क्षुधार्ताश्च बभ्रमुः सहिता वने ।।"}, {"c": "12.141", "n": "23", "i": 55219, "v": "स तु शीतहतैर्गात्रैर्जगामैव न तस्थिवान् । सोऽपश्यद्वनषण्डेषु मेघनीलं वनस्पतिम् ।।"}, {"c": "12.141", "n": "24", "i": 55220, "v": "ताराढ्यं कुमुदाकारमाकाशं निर्मलं च ह । मेघैर्मुक्तं नभो दृष्ट्वा लुब्धकः शीतविह्वलः ।।"}, {"c": "12.141", "n": "25", "i": 55221, "v": "दिशोऽवलोकयामास वेलां चैव दुरात्मवान् । दूरे ग्रामनिवेशश्च तस्माद्देशादिति प्रभो । कृतबुद्धिर्वने तस्मिन्वस्तुं तां रजनीं तदा ।।"}, {"c": "12.141", "n": "26", "i": 55222, "v": "सोऽञ्जलिं प्रयतः कृत्वा वाक्यमाह वनस्पतिम् । शरणं यामि यान्यस्मिन्दैवतानीह भारत ।।"}, {"c": "12.141", "n": "27", "i": 55223, "v": "स शिलायां शिरः कृत्वा पर्णान्यास्तीर्य भूतले । दुःखेन महताविष्टस्ततः सुष्वाप पक्षिहा ।।"}, {"c": "12.142", "t": "भीष्म उवाच ।"}, {"c": "12.142", "n": "1", "i": 55224, "v": "अथ वृक्षस्य शाखायां विहंगः ससुहृज्जनः । दीर्घकालोषितो राजंस्तत्र चित्रतनूरुहः ।।"}, {"c": "12.142", "n": "2", "i": 55225, "v": "तस्य काल्यं गता भार्या चरितुं नाभ्यवर्तत । प्राप्तां च रजनीं दृष्ट्वा स पक्षी पर्यतप्यत ।।"}, {"c": "12.142", "n": "3", "i": 55226, "v": "वातवर्षं महच्चासीन्न चागच्छति मे प्रिया । किं नु तत्कारणं येन साद्यापि न निवर्तते ।।"}, {"c": "12.142", "n": "4", "i": 55227, "v": "अपि स्वस्ति भवेत्तस्याः प्रियाया मम कानने । तया विरहितं हीदं शून्यमद्य गृहं मम ।।"}, {"c": "12.142", "n": "5", "i": 55228, "v": "यदि सा रक्तनेत्रान्ता चित्राङ्गी मधुरस्वरा । अद्य नाभ्येति मे कान्ता न कार्यं जीवितेन मे ।।"}, {"c": "12.142", "n": "6", "i": 55229, "v": "पतिधर्मरता साध्वी प्राणेभ्योऽपि गरीयसी । सा हि श्रान्तं क्षुधार्तं च जानीते मां तपस्विनी ।।"}, {"c": "12.142", "n": "7", "i": 55230, "v": "अनुरक्ता हिता चैव स्निग्धा चैव पतिव्रता । यस्य वै तादृशी भार्या धन्यः स मनुजो भुवि ।।"}, {"c": "12.142", "n": "8", "i": 55231, "v": "भार्या हि परमो नाथः पुरुषस्येह पठ्यते । असहायस्य लोकेऽस्मिँल्लोकयात्रासहायिनी ।।"}, {"c": "12.142", "n": "9", "i": 55232, "v": "तथा रोगाभिभूतस्य नित्यं कृच्छ्रगतस्य च । नास्ति भार्यासमं किंचिन्नरस्यार्तस्य भेषजम् ।।"}, {"c": "12.142", "n": "10", "i": 55233, "v": "नास्ति भार्यासमो बन्धुर्नास्ति भार्यासमा गतिः । नास्ति भार्यासमो लोके सहायो धर्मसाधनः ।।"}, {"c": "12.142", "n": "11", "i": 55234, "v": "एवं विलपतस्तस्य द्विजस्यार्तस्य तत्र वै । गृहीता शकुनघ्नेन भार्या शुश्राव भारतीम् ।।"}, {"c": "12.142", "n": "12", "i": 55235, "v": "न सा स्त्रीत्यभिभाषा स्याद्यस्या भर्ता न तुष्यति । अग्निसाक्षिकमप्येतद्भर्ता हि शरणं स्त्रियः ।।"}, {"c": "12.142", "n": "13", "i": 55236, "v": "इति संचिन्त्य दुःखार्ता भर्तारं दुःखितं तदा । कपोती लुब्धकेनाथ यत्ता वचनमब्रवीत् ।।"}, {"c": "12.142", "n": "14", "i": 55237, "v": "हन्त वक्ष्यामि ते श्रेयः श्रुत्वा च कुरु तत्तथा । शरणागतसंत्राता भव कान्त विशेषतः ।।"}, {"c": "12.142", "n": "15", "i": 55238, "v": "एष शाकुनिकः शेते तव वासं समाश्रितः । शीतार्तश्च क्षुधार्तश्च पूजामस्मै प्रयोजय ।।"}, {"c": "12.142", "n": "16", "i": 55239, "v": "यो हि कश्चिद्द्विजं हन्याद्गां वा लोकस्य मातरम् । शरणागतं च यो हन्यात्तुल्यं तेषां च पातकम् ।।"}, {"c": "12.142", "n": "17", "i": 55240, "v": "यास्माकं विहिता वृत्तिः कापोती जातिधर्मतः । सा न्याय्यात्मवता नित्यं त्वद्विधेनाभिवर्तितुम् ।।"}, {"c": "12.142", "n": "18", "i": 55241, "v": "यस्तु धर्मं यथाशक्ति गृहस्थो ह्यनुवर्तते । स प्रेत्य लभते लोकानक्षयानिति शुश्रुम ।।"}, {"c": "12.142", "n": "19", "i": 55242, "v": "स त्वं संतानवानद्य पुत्रवानपि च द्विज । तत्स्वदेहे दयां त्यक्त्वा धर्मार्थौ परिगृह्य वै । पूजामस्मै प्रयुङ्क्ष्व त्वं प्रीयेतास्य मनो यथा ।।"}, {"c": "12.142", "n": "20", "i": 55243, "v": "इति सा शकुनी वाक्यं क्षारकस्था तपस्विनी । अतिदुःखान्विता प्रोच्य भर्तारं समुदैक्षत ।।"}, {"c": "12.142", "n": "21", "i": 55244, "v": "स पत्न्या वचनं श्रुत्वा धर्मयुक्तिसमन्वितम् । हर्षेण महता युक्तो बाष्पव्याकुललोचनः ।।"}, {"c": "12.142", "n": "22", "i": 55245, "v": "तं वै शाकुनिकं दृष्ट्वा विधिदृष्टेन कर्मणा । पूजयामास यत्नेन स पक्षी पक्षिजीविनम् ।।"}, {"c": "12.142", "n": "23", "i": 55246, "v": "उवाच च स्वागतं ते ब्रूहि किं करवाण्यहम् । संतापश्च न कर्तव्यः स्वगृहे वर्तते भवान् ।।"}, {"c": "12.142", "n": "24", "i": 55247, "v": "तद्ब्रवीतु भवान्क्षिप्रं किं करोमि किमिच्छसि । प्रणयेन ब्रवीमि त्वां त्वं हि नः शरणागतः ।।"}, {"c": "12.142", "n": "25", "i": 55248, "v": "शरणागतस्य कर्तव्यमातिथ्यमिह यत्नतः । पञ्चयज्ञप्रवृत्तेन गृहस्थेन विशेषतः ।।"}, {"c": "12.142", "n": "26", "i": 55249, "v": "पञ्चयज्ञांस्तु यो मोहान्न करोति गृहाश्रमी । तस्य नायं न च परो लोको भवति धर्मतः ।।"}, {"c": "12.142", "n": "27", "i": 55250, "v": "तद्ब्रूहि त्वं सुविस्रब्धो यत्त्वं वाचा वदिष्यसि । तत्करिष्याम्यहं सर्वं मा त्वं शोके मनः कृथाः ।।"}, {"c": "12.142", "n": "28", "i": 55251, "v": "तस्य तद्वचनं श्रुत्वा शकुनेर्लुब्धकोऽब्रवीत् । बाधते खलु मा शीतं हिमत्राणं विधीयताम् ।।"}, {"c": "12.142", "n": "29", "i": 55252, "v": "एवमुक्तस्ततः पक्षी पर्णान्यास्तीर्य भूतले । यथाशुष्काणि यत्नेन ज्वलनार्थं द्रुतं ययौ ।।"}, {"c": "12.142", "n": "30", "i": 55253, "v": "स गत्वाङ्गारकर्मान्तं गृहीत्वाग्निमथागमत् । ततः शुष्केषु पर्णेषु पावकं सोऽभ्यदीदिपत् ।।"}, {"c": "12.142", "n": "31", "i": 55254, "v": "सुसंदीप्तं महत्कृत्वा तमाह शरणागतम् । प्रतापय सुविस्रब्धं स्वगात्राण्यकुतोभयः ।।"}, {"c": "12.142", "n": "32", "i": 55255, "v": "स तथोक्तस्तथेत्युक्त्वा लुब्धो गात्राण्यतापयत् । अग्निप्रत्यागतप्राणस्ततः प्राह विहंगमम् ।।"}, {"c": "12.142", "n": "33", "i": 55256, "v": "दत्तमाहारमिच्छामि त्वया क्षुद्बाधते हि माम् । तद्वचः स प्रतिश्रुत्य वाक्यमाह विहंगमः ।।"}, {"c": "12.142", "n": "34", "i": 55257, "v": "न मेऽस्ति विभवो येन नाशयामि तव क्षुधाम् । उत्पन्नेन हि जीवामो वयं नित्यं वनौकसः ।।"}, {"c": "12.142", "n": "35", "i": 55258, "v": "संचयो नास्ति चास्माकं मुनीनामिव कानने । इत्युक्त्वा स तदा तत्र विवर्णवदनोऽभवत् ।।"}, {"c": "12.142", "n": "36", "i": 55259, "v": "कथं नु खलु कर्तव्यमिति चिन्तापरः सदा । बभूव भरतश्रेष्ठ गर्हयन्वृत्तिमात्मनः ।।"}, {"c": "12.142", "n": "37", "i": 55260, "v": "मुहूर्ताल्लब्धसंज्ञस्तु स पक्षी पक्षिघातकम् । उवाच तर्पयिष्ये त्वां मुहूर्तं प्रतिपालय ।।"}, {"c": "12.142", "n": "38", "i": 55261, "v": "इत्युक्त्वा शुष्कपर्णैः स संप्रज्वाल्य हुताशनम् । हर्षेण महता युक्तः कपोतः पुनरब्रवीत् ।।"}, {"c": "12.142", "n": "39", "i": 55262, "v": "देवानां च मुनीनां च पितॄणां च महात्मनाम् । श्रुतपूर्वो मया धर्मो महानतिथिपूजने ।।"}, {"c": "12.142", "n": "40", "i": 55263, "v": "कुरुष्वानुग्रहं मेऽद्य सत्यमेतद्ब्रवीमि ते । निश्चिता खलु मे बुद्धिरतिथिप्रतिपूजने ।।"}, {"c": "12.142", "n": "41", "i": 55264, "v": "ततः सत्यप्रतिज्ञो वै स पक्षी प्रहसन्निव । तमग्निं त्रिः परिक्रम्य प्रविवेश महीपते ।।"}, {"c": "12.142", "n": "42", "i": 55265, "v": "अग्निमध्यं प्रविष्टं तं लुब्धो दृष्ट्वाथ पक्षिणम् । चिन्तयामास मनसा किमिदं नु कृतं मया ।।"}, {"c": "12.142", "n": "43", "i": 55266, "v": "अहो मम नृशंसस्य गर्हितस्य स्वकर्मणा । अधर्मः सुमहान्घोरो भविष्यति न संशयः ।।"}, {"c": "12.142", "n": "44", "i": 55267, "v": "एवं बहुविधं भूरि विललाप स लुब्धकः । गर्हयन्स्वानि कर्माणि द्विजं दृष्ट्वा तथागतम् ।।"}, {"c": "12.143", "t": "भीष्म उवाच ।"}, {"c": "12.143", "n": "1", "i": 55268, "v": "ततस्तं लुब्धकः पश्यन्कृपयाभिपरिप्लुतः । कपोतमग्नौ पतितं वाक्यं पुनरुवाच ह ।।"}, {"c": "12.143", "n": "2", "i": 55269, "v": "किमीदृशं नृशंसेन मया कृतमबुद्धिना । भविष्यति हि मे नित्यं पातकं हृदि जीवतः ।।"}, {"c": "12.143", "n": "3", "i": 55270, "v": "स विनिन्दन्नथात्मानं पुनः पुनरुवाच ह । धिङ्मामस्तु सुदुर्बुद्धिं सदा निकृतिनिश्चयम् । शुभं कर्म परित्यज्य योऽहं शकुनिलुब्धकः ।।"}, {"c": "12.143", "n": "4", "i": 55271, "v": "नृशंसस्य ममाद्यायं प्रत्यादेशो न संशयः । दत्तः स्वमांसं ददता कपोतेन महात्मना ।।"}, {"c": "12.143", "n": "5", "i": 55272, "v": "सोऽहं त्यक्ष्ये प्रियान्प्राणान्पुत्रदारं विसृज्य च । उपदिष्टो हि मे धर्मः कपोतेनातिधर्मिणा ।।"}, {"c": "12.143", "n": "6", "i": 55273, "v": "अद्य प्रभृति देहं स्वं सर्वभोगैर्विवर्जितम् । यथा स्वल्पं जलं ग्रीष्मे शोषयिष्याम्यहं तथा ।।"}, {"c": "12.143", "n": "7", "i": 55274, "v": "क्षुत्पिपासातपसहः कृशो धमनिसंततः । उपवासैर्बहुविधैश्चरिष्ये पारलौकिकम् ।।"}, {"c": "12.143", "n": "8", "i": 55275, "v": "अहो देहप्रदानेन दर्शितातिथिपूजना । तस्माद्धर्मं चरिष्यामि धर्मो हि परमा गतिः । दृष्टो हि धर्मो धर्मिष्ठैर्यादृशो विहगोत्तमे ।।"}, {"c": "12.143", "n": "9", "i": 55276, "v": "एवमुक्त्वा विनिश्चित्य रौद्रकर्मा स लुब्धकः । महाप्रस्थानमाश्रित्य प्रययौ संशितव्रतः ।।"}, {"c": "12.143", "n": "10", "i": 55277, "v": "ततो यष्टिं शलाकाश्च क्षारकं पञ्जरं तथा । तांश्च बद्धा कपोतान्स संप्रमुच्योत्ससर्ज ह ।।"}, {"c": "12.144", "t": "भीष्म उवाच ।"}, {"c": "12.144", "n": "1", "i": 55278, "v": "ततो गते शाकुनिके कपोती प्राह दुःखिता । संस्मृत्य भर्तारमथो रुदती शोकमूर्छिता ।।"}, {"c": "12.144", "n": "2", "i": 55279, "v": "नाहं ते विप्रियं कान्त कदाचिदपि संस्मरे । सर्वा वै विधवा नारी बहुपुत्रापि खेचर । शोच्या भवति बन्धूनां पतिहीना मनस्विनी ।।"}, {"c": "12.144", "n": "3", "i": 55280, "v": "लालिताहं त्वया नित्यं बहुमानाच्च सान्त्विता । वचनैर्मधुरैः स्निग्धैरसकृत्सुमनोहरैः ।।"}, {"c": "12.144", "n": "4", "i": 55281, "v": "कन्दरेषु च शैलानां नदीनां निर्झरेषु च । द्रुमाग्रेषु च रम्येषु रमिताहं त्वया प्रिय ।।"}, {"c": "12.144", "n": "5", "i": 55282, "v": "आकाशगमने चैव सुखिताहं त्वया सुखम् । विहृतास्मि त्वया कान्त तन्मे नाद्यास्ति किंचन ।।"}, {"c": "12.144", "n": "6", "i": 55283, "v": "मितं ददाति हि पिता मितं माता मितं सुतः । अमितस्य तु दातारं भर्तारं का न पूजयेत् ।।"}, {"c": "12.144", "n": "7", "i": 55284, "v": "नास्ति भर्तृसमो नाथो न च भर्तृसमं सुखम् । विसृज्य धनसर्वस्वं भर्ता वै शरणं स्त्रियाः ।।"}, {"c": "12.144", "n": "8", "i": 55285, "v": "न कार्यमिह मे नाथ जीवितेन त्वया विना । पतिहीनापि का नारी सती जीवितुमुत्सहेत् ।।"}, {"c": "12.144", "n": "9", "i": 55286, "v": "एवं विलप्य बहुधा करुणं सा सुदुःखिता । पतिव्रता संप्रदीप्तं प्रविवेश हुताशनम् ।।"}, {"c": "12.144", "n": "10", "i": 55287, "v": "ततश्चित्राम्बरधरं भर्तारं सान्वपश्यत । विमानस्थं सुकृतिभिः पूज्यमानं महात्मभिः ।।"}, {"c": "12.144", "n": "11", "i": 55288, "v": "चित्रमाल्याम्बरधरं सर्वाभरणभूषितम् । विमानशतकोटीभिरावृतं पुण्यकीर्तिभिः ।।"}, {"c": "12.144", "n": "12", "i": 55289, "v": "ततः स्वर्गगतः पक्षी भार्यया सह संगतः । कर्मणा पूजितस्तेन रेमे तत्र स भार्यया ।।"}, {"c": "12.145", "t": "भीष्म उवाच ।"}, {"c": "12.145", "n": "1", "i": 55290, "v": "विमानस्थौ तु तौ राजँल्लुब्धको वै ददर्श ह । दृष्ट्वा तौ दंपती दुःखादचिन्तयत सद्गतिम् ।।"}, {"c": "12.145", "n": "2", "i": 55291, "v": "कीदृशेनेह तपसा गच्छेयं परमां गतिम् । इति बुद्ध्या विनिश्चित्य गमनायोपचक्रमे ।।"}, {"c": "12.145", "n": "3", "i": 55292, "v": "महाप्रस्थानमाश्रित्य लुब्धकः पक्षिजीवनः । निश्चेष्टो मारुताहारो निर्ममः स्वर्गकाङ्क्षया ।।"}, {"c": "12.145", "n": "4", "i": 55293, "v": "ततोऽपश्यत्सुविस्तीर्णं हृद्यं पद्मविभूषितम् । नानाद्विजगणाकीर्णं सरः शीतजलं शुभम् । पिपासार्तोऽपि तद्दृष्ट्वा तृप्तः स्यान्नात्र संशयः ।।"}, {"c": "12.145", "n": "5", "i": 55294, "v": "उपवासकृशोऽत्यर्थं स तु पार्थिव लुब्धकः । उपसर्पत संहृष्टः श्वापदाध्युषितं वनम् ।।"}, {"c": "12.145", "n": "6", "i": 55295, "v": "महान्तं निश्चयं कृत्वा लुब्धकः प्रविवेश ह । प्रविशन्नेव च वनं निगृहीतः स कण्टकैः ।।"}, {"c": "12.145", "n": "7", "i": 55296, "v": "स कण्टकविभुग्नाङ्गो लोहितार्द्रीकृतच्छविः । बभ्राम तस्मिन्विजने नानामृगसमाकुले ।।"}, {"c": "12.145", "n": "8", "i": 55297, "v": "ततो द्रुमाणां महतां पवनेन वने तदा । उदतिष्ठत संघर्षात्सुमहान्हव्यवाहनः ।।"}, {"c": "12.145", "n": "9", "i": 55298, "v": "तद्वनं वृक्षसंकीर्णं लताविटपसंकुलम् । ददाह पावकः क्रुद्धो युगान्ताग्निसमप्रभः ।।"}, {"c": "12.145", "n": "10", "i": 55299, "v": "सज्वालैः पवनोद्धूतैर्विस्फुलिङ्गैः समन्वितः । ददाह तद्वनं घोरं मृगपक्षिसमाकुलम् ।।"}, {"c": "12.145", "n": "11", "i": 55300, "v": "ततः स देहमोक्षार्थं संप्रहृष्टेन चेतसा । अभ्यधावत संवृद्धं पावकं लुब्धकस्तदा ।।"}, {"c": "12.145", "n": "12", "i": 55301, "v": "ततस्तेनाग्निना दग्धो लुब्धको नष्टकिल्बिषः । जगाम परमां सिद्धिं तदा भरतसत्तम ।।"}, {"c": "12.145", "n": "13", "i": 55302, "v": "ततः स्वर्गस्थमात्मानं सोऽपश्यद्विगतज्वरः । यक्षगन्धर्वसिद्धानां मध्ये भ्राजन्तमिन्द्रवत् ।।"}, {"c": "12.145", "n": "14", "i": 55303, "v": "एवं खलु कपोतश्च कपोती च पतिव्रता । लुब्धकेन सह स्वर्गं गताः पुण्येन कर्मणा ।।"}, {"c": "12.145", "n": "15", "i": 55304, "v": "यापि चैवंविधा नारी भर्तारमनुवर्तते । विराजते हि सा क्षिप्रं कपोतीव दिवि स्थिता ।।"}, {"c": "12.145", "n": "16", "i": 55305, "v": "एवमेतत्पुरा वृत्तं लुब्धकस्य महात्मनः । कपोतस्य च धर्मिष्ठा गतिः पुण्येन कर्मणा ।।"}, {"c": "12.145", "n": "17", "i": 55306, "v": "यश्चेदं शृणुयान्नित्यं यश्चेदं परिकीर्तयेत् । नाशुभं विद्यते तस्य मनसापि प्रमाद्यतः ।।"}, {"c": "12.145", "n": "18", "i": 55307, "v": "युधिष्ठिर महानेष धर्मो धर्मभृतां वर । गोघ्नेष्वपि भवेदस्मिन्निष्कृतिः पापकर्मणः । निष्कृतिर्न भवेत्तस्मिन्यो हन्याच्छरणागतम् ।।"}, {"c": "12.146", "t": "युधिष्ठिर उवाच ।"}, {"c": "12.146", "n": "1", "i": 55308, "v": "अबुद्धिपूर्वं यः पापं कुर्याद्भरतसत्तम । मुच्यते स कथं तस्मादेनसस्तद्वदस्व मे ।।"}, {"c": "12.146", "t": "भीष्म उवाच ।"}, {"c": "12.146", "n": "2", "i": 55309, "v": "अत्र ते वर्णयिष्येऽहमितिहासं पुरातनम् । इन्द्रोतः शौनको विप्रो यदाह जनमेजयम् ।।"}, {"c": "12.146", "n": "3", "i": 55310, "v": "आसीद्राजा महावीर्यः पारिक्षिज्जनमेजयः । अबुद्धिपूर्वं ब्रह्महत्या तमागच्छन्महीपतिम् ।।"}, {"c": "12.146", "n": "4", "i": 55311, "v": "तं ब्राह्मणाः सर्व एव तत्यजुः सपुरोहिताः । जगाम स वनं राजा दह्यमानो दिवानिशम् ।।"}, {"c": "12.146", "n": "5", "i": 55312, "v": "स प्रजाभिः परित्यक्तश्चकार कुशलं महत् । अतिवेलं तपस्तेपे दह्यमानः स मन्युना ।।"}, {"c": "12.146", "n": "6", "i": 55313, "v": "तत्रेतिहासं वक्ष्यामि धर्मस्यास्योपबृंहणम् । दह्यमानः पापकृत्या जगाम जनमेजयः ।।"}, {"c": "12.146", "n": "7", "i": 55314, "v": "वरिष्यमाण इन्द्रोतं शौनकं संशितव्रतम् । समासाद्योपजग्राह पादयोः परिपीडयन् ।।"}, {"c": "12.146", "n": "8", "i": 55315, "v": "ततो भीतो महाप्राज्ञो जगर्हे सुभृशं तदा । कर्ता पापस्य महतो भ्रूणहा किमिहागतः ।।"}, {"c": "12.146", "n": "9", "i": 55316, "v": "किं तवास्मासु कर्तव्यं मा मा स्प्राक्षीः कथंचन । गच्छ गच्छ न ते स्थानं प्रीणात्यस्मानिह ध्रुवम् ।।"}, {"c": "12.146", "n": "10", "i": 55317, "v": "रुधिरस्येव ते गन्धः शवस्येव च दर्शनम् । अशिवः शिवसंकाशो मृतो जीवन्निवाटसि ।।"}, {"c": "12.146", "n": "11", "i": 55318, "v": "अन्तर्मृत्युरशुद्धात्मा पापमेवानुचिन्तयन् । प्रबुध्यसे प्रस्वपिषि वर्तसे चरसे सुखी ।।"}, {"c": "12.146", "n": "12", "i": 55319, "v": "मोघं ते जीवितं राजन्परिक्लिष्टं च जीवसि । पापायेव च सृष्टोऽसि कर्मणे ह यवीयसे ।।"}, {"c": "12.146", "n": "13", "i": 55320, "v": "बहु कल्याणमिच्छन्त ईहन्ते पितरः सुतान् । तपसा देवतेज्याभिर्वन्दनेन तितिक्षया ।।"}, {"c": "12.146", "n": "14", "i": 55321, "v": "पितृवंशमिमं पश्य त्वत्कृते नरकं गतम् । निरर्थाः सर्व एवैषामाशाबन्धास्त्वदाश्रयाः ।।"}, {"c": "12.146", "n": "15", "i": 55322, "v": "यान्पूजयन्तो विन्दन्ति स्वर्गमायुर्यशः सुखम् । तेषु ते सततं द्वेषो ब्राह्मणेषु निरर्थकः ।।"}, {"c": "12.146", "n": "16", "i": 55323, "v": "इमं लोकं विमुच्य त्वमवाङ्मूर्धा पतिष्यसि । अशाश्वतीः शाश्वतीश्च समाः पापेन कर्मणा ।।"}, {"c": "12.146", "n": "17", "i": 55324, "v": "अद्यमानो जन्तुगृध्रैः शितिकण्ठैरयोमुखैः । ततोऽपि पुनरावृत्तः पापयोनिं गमिष्यसि ।।"}, {"c": "12.146", "n": "18", "i": 55325, "v": "यदिदं मन्यसे राजन्नायमस्ति परः कुतः । प्रतिस्मारयितारस्त्वां यमदूता यमक्षये ।।"}, {"c": "12.147", "t": "भीष्म उवाच ।"}, {"c": "12.147", "n": "1", "i": 55326, "v": "एवमुक्तः प्रत्युवाच तं मुनिं जनमेजयः । गर्ह्यं भवान्गर्हयति निन्द्यं निन्दति मा भवान् ।।"}, {"c": "12.147", "n": "2", "i": 55327, "v": "धिक्कार्यं मा धिक्कुरुते तस्मात्त्वाहं प्रसादये । सर्वं हीदं स्वकृतं मे ज्वलाम्यग्नाविवाहितः ।।"}, {"c": "12.147", "n": "3", "i": 55328, "v": "स्वकर्माण्यभिसंधाय नाभिनन्दति मे मनः । प्राप्तं नूनं मया घोरं भयं वैवस्वतादपि ।।"}, {"c": "12.147", "n": "4", "i": 55329, "v": "तत्तु शल्यमनिर्हृत्य कथं शक्ष्यामि जीवितुम् । सर्वमन्यून्विनीय त्वमभि मा वद शौनक ।।"}, {"c": "12.147", "n": "5", "i": 55330, "v": "महानसं ब्राह्मणानां भविष्याम्यर्थवान्पुनः । अस्तु शेषं कुलस्यास्य मा पराभूदिदं कुलम् ।।"}, {"c": "12.147", "n": "6", "i": 55331, "v": "न हि नो ब्रह्मशप्तानां शेषो भवितुमर्हति । श्रुतीरलभमानानां संविदं वेदनिश्चयात् ।।"}, {"c": "12.147", "n": "7", "i": 55332, "v": "निर्विद्यमानः सुभृशं भूयो वक्ष्यामि सांप्रतम् । भूयश्चैवाभिनङ्क्षन्ति निर्धर्मा निर्जपा इव ।।"}, {"c": "12.147", "n": "8", "i": 55333, "v": "अर्वाक्च प्रतितिष्ठन्ति पुलिन्दशबरा इव । न ह्ययज्ञा अमुं लोकं प्राप्नुवन्ति कथंचन ।।"}, {"c": "12.147", "n": "9", "i": 55334, "v": "अविज्ञायैव मे प्रज्ञां बालस्येव सुपण्डितः । ब्रह्मन्पितेव पुत्रेभ्यः प्रति मां वाञ्छ शौनक ।।"}, {"c": "12.147", "t": "शौनक उवाच ।"}, {"c": "12.147", "n": "10", "i": 55335, "v": "किमाश्चर्यं यतः प्राज्ञो बहु कुर्याद्धि सांप्रतम् । इति वै पण्डितो भूत्वा भूतानां नोपतप्यति ।।"}, {"c": "12.147", "n": "11", "i": 55336, "v": "प्रज्ञाप्रासादमारुह्य अशोच्यः शोचते जनान् । जगतीस्थानिवाद्रिस्थः प्रज्ञया प्रतिपश्यति ।।"}, {"c": "12.147", "n": "12", "i": 55337, "v": "न चोपलभते तत्र न च कार्याणि पश्यति । निर्विण्णात्मा परोक्षो वा धिक्कृतः सर्वसाधुषु ।।"}, {"c": "12.147", "n": "13", "i": 55338, "v": "विदित्वोभयतो वीर्यं माहात्म्यं वेद आगमे । कुरुष्वेह महाशान्तिं ब्रह्मा शरणमस्तु ते ।।"}, {"c": "12.147", "n": "14", "i": 55339, "v": "तद्वै पारत्रिकं चारु ब्राह्मणानामकुप्यताम् । अथ चेत्तप्यसे पापैर्धर्मं चेदनुपश्यसि ।।"}, {"c": "12.147", "t": "जनमेजय उवाच ।"}, {"c": "12.147", "n": "15", "i": 55340, "v": "अनुतप्ये च पापेन न चाधर्मं चराम्यहम् । बुभूषुं भजमानं च प्रतिवाञ्छामि शौनक ।।"}, {"c": "12.147", "t": "शौनक उवाच ।"}, {"c": "12.147", "n": "16", "i": 55341, "v": "छित्त्वा स्तम्भं च मानं च प्रीतिमिच्छामि ते नृप । सर्वभूतहिते तिष्ठ धर्मं चैव प्रतिस्मर ।।"}, {"c": "12.147", "n": "17", "i": 55342, "v": "न भयान्न च कार्पण्यान्न लोभात्त्वामुपाह्वये । तां मे देवा गिरं सत्यां शृण्वन्तु ब्राह्मणैः सह ।।"}, {"c": "12.147", "n": "18", "i": 55343, "v": "सोऽहं न केनचिच्चार्थी त्वां च धर्ममुपाह्वये । क्रोशतां सर्वभूतानामहो धिगिति कुर्वताम् ।।"}, {"c": "12.147", "n": "19", "i": 55344, "v": "वक्ष्यन्ति मामधर्मज्ञा वक्ष्यन्त्यसुहृदो जनाः । वाचस्ताः सुहृदः श्रुत्वा संज्वरिष्यन्ति मे भृशम् ।।"}, {"c": "12.147", "n": "20", "i": 55345, "v": "केचिदेव महाप्राज्ञाः परिज्ञास्यन्ति कार्यताम् । जानीहि मे कृतं तात ब्राह्मणान्प्रति भारत ।।"}, {"c": "12.147", "n": "21", "i": 55346, "v": "यथा ते मत्कृते क्षेमं लभेरंस्तत्तथा कुरु । प्रतिजानीहि चाद्रोहं ब्राह्मणानां नराधिप ।।"}, {"c": "12.147", "t": "जनमेजय उवाच ।"}, {"c": "12.147", "n": "22", "i": 55347, "v": "नैव वाचा न मनसा न पुनर्जातु कर्मणा । द्रोग्धास्मि ब्राह्मणान्विप्र चरणावेव ते स्पृशे ।।"}, {"c": "12.148", "t": "शौनक उवाच ।"}, {"c": "12.148", "n": "1", "i": 55348, "v": "तस्मात्तेऽहं प्रवक्ष्यामि धर्ममावृत्तचेतसे । श्रीमान्महाबलस्तुष्टो यस्त्वं धर्ममवेक्षसे । पुरस्ताद्दारुणो भूत्वा सुचित्रतरमेव तत् ।।"}, {"c": "12.148", "n": "2", "i": 55349, "v": "अनुगृह्णन्ति भूतानि स्वेन वृत्तेन पार्थिव । कृत्स्ने नूनं सदसती इति लोको व्यवस्यति । यत्र त्वं तादृशो भूत्वा धर्ममद्यानुपश्यसि ।।"}, {"c": "12.148", "n": "3", "i": 55350, "v": "हित्वा सुरुचिरं भक्ष्यं भोगांश्च तप आस्थितः । इत्येतदपि भूतानामद्भुतं जनमेजय ।।"}, {"c": "12.148", "n": "4", "i": 55351, "v": "यो दुर्बलो भवेद्दाता कृपणो वा तपोधनः । अनाश्चर्यं तदित्याहुर्नातिदूरे हि वर्तते ।।"}, {"c": "12.148", "n": "5", "i": 55352, "v": "एतदेव हि कार्पण्यं समग्रमसमीक्षितम् । तस्मात्समीक्षयैव स्याद्भवेत्तस्मिंस्ततो गुणः ।।"}, {"c": "12.148", "n": "6", "i": 55353, "v": "यज्ञो दानं दया वेदाः सत्यं च पृथिवीपते । पञ्चैतानि पवित्राणि षष्ठं सुचरितं तपः ।।"}, {"c": "12.148", "n": "7", "i": 55354, "v": "तदेव राज्ञां परमं पवित्रं जनमेजय । तेन सम्यग्गृहीतेन श्रेयांसं धर्ममाप्स्यसि ।।"}, {"c": "12.148", "n": "8", "i": 55355, "v": "पुण्यदेशाभिगमनं पवित्रं परमं स्मृतम् । अपि ह्युदाहरन्तीमा गाथा गीता ययातिना ।।"}, {"c": "12.148", "n": "9", "i": 55356, "v": "यो मर्त्यः प्रतिपद्येत आयुर्जीवेत वा पुनः । यज्ञमेकान्ततः कृत्वा तत्संन्यस्य तपश्चरेत् ।।"}, {"c": "12.148", "n": "10", "i": 55357, "v": "पुण्यमाहुः कुरुक्षेत्रं सरस्वत्यां पृथूदकम् । यत्रावगाह्य पीत्वा वा नैवं श्वोमरणं तपेत् ।।"}, {"c": "12.148", "n": "11", "i": 55358, "v": "महासरः पुष्कराणि प्रभासोत्तरमानसे । कालोदं त्वेव गन्तासि लब्धायुर्जीविते पुनः ।।"}, {"c": "12.148", "n": "12", "i": 55359, "v": "सरस्वतीदृषद्वत्यौ सेवमानोऽनुसंचरेः । स्वाध्यायशीलः स्थानेषु सर्वेषु समुपस्पृशेः ।।"}, {"c": "12.148", "n": "13", "i": 55360, "v": "त्यागधर्मं पवित्राणां संन्यासं परमब्रवीत् । अत्राप्युदाहरन्तीमा गाथाः सत्यवता कृताः ।।"}, {"c": "12.148", "n": "14", "i": 55361, "v": "यथा कुमारः सत्यो वै न पुण्यो न च पापकृत् । न ह्यस्ति सर्वभूतेषु दुःखमस्मिन्कुतः सुखम् ।।"}, {"c": "12.148", "n": "15", "i": 55362, "v": "एवं प्रकृतिभूतानां सर्वसंसर्गयायिनाम् । त्यजतां जीवितं प्रायो विवृते पुण्यपातके ।।"}, {"c": "12.148", "n": "16", "i": 55363, "v": "यत्त्वेव राज्ञो ज्यायो वै कार्याणां तद्वदामि ते । बलेन संविभागैश्च जय स्वर्गं पुनीष्व च ।।"}, {"c": "12.148", "n": "17", "i": 55364, "v": "यस्यैवं बलमोजश्च स धर्मस्य प्रभुर्नरः । ब्राह्मणानां सुखार्थं त्वं पर्येहि पृथिवीमिमाम् ।।"}, {"c": "12.148", "n": "18", "i": 55365, "v": "यथैवैनान्पुराक्षैप्सीस्तथैवैनान्प्रसादय । अपि धिक्क्रियमाणोऽपि त्यज्यमानोऽप्यनेकधा ।।"}, {"c": "12.148", "n": "19", "i": 55366, "v": "आत्मनो दर्शनं विद्वन्नाहन्तास्मीति मा क्रुधः । घटमानः स्वकार्येषु कुरु नैःश्रेयसं परम् ।।"}, {"c": "12.148", "n": "20", "i": 55367, "v": "हिमाग्निघोरसदृशो राजा भवति कश्चन । लाङ्गलाशनिकल्पो वा भवत्यन्यः परंतप ।।"}, {"c": "12.148", "n": "21", "i": 55368, "v": "न निःशेषेण मन्तव्यमचिकित्स्येन वा पुनः । न जातु नाहमस्मीति प्रसक्तव्यमसाधुषु ।।"}, {"c": "12.148", "n": "22", "i": 55369, "v": "विकर्मणा तप्यमानः पादात्पापस्य मुच्यते । नैतत्कार्यं पुनरिति द्वितीयात्परिमुच्यते । चरिष्ये धर्ममेवेति तृतीयात्परिमुच्यते ।।"}, {"c": "12.148", "n": "23", "i": 55370, "v": "कल्याणमनुमन्तव्यं पुरुषेण बुभूषता । ये सुगन्धीनि सेवन्ते तथागन्धा भवन्ति ते । ये दुर्गन्धीनि सेवन्ते तथागन्धा भवन्ति ते ।।"}, {"c": "12.148", "n": "24", "i": 55371, "v": "तपश्चर्यापरः सद्यः पापाद्धि परिमुच्यते । संवत्सरमुपास्याग्निमभिशस्तः प्रमुच्यते । त्रीणि वर्षाण्युपास्याग्निं भ्रूणहा विप्रमुच्यते ।।"}, {"c": "12.148", "n": "25", "i": 55372, "v": "यावतः प्राणिनो हन्यात्तज्जातीयान्स्वभावतः । प्रमीयमाणानुन्मोच्य भ्रूणहा विप्रमुच्यते ।।"}, {"c": "12.148", "n": "26", "i": 55373, "v": "अपि वाप्सु निमज्जेत त्रिर्जपन्नघमर्षणम् । यथाश्वमेधावभृथस्तथा तन्मनुरब्रवीत् ।।"}, {"c": "12.148", "n": "27", "i": 55374, "v": "क्षिप्रं प्रणुदते पापं सत्कारं लभते तथा । अपि चैनं प्रसीदन्ति भूतानि जडमूकवत् ।।"}, {"c": "12.148", "n": "28", "i": 55375, "v": "बृहस्पतिं देवगुरुं सुरासुराः; समेत्य सर्वे नृपतेऽन्वयुञ्जन् । धर्मे फलं वेत्थ कृते महर्षे; तथेतरस्मिन्नरके पापलोके ।।"}, {"c": "12.148", "n": "29", "i": 55376, "v": "उभे तु यस्य सुकृते भवेतां; किं स्वित्तयोस्तत्र जयोत्तरं स्यात् । आचक्ष्व नः कर्मफलं महर्षे; कथं पापं नुदते पुण्यशीलः ।।"}, {"c": "12.148", "t": "बृहस्पतिरुवाच ।"}, {"c": "12.148", "n": "30", "i": 55377, "v": "कृत्वा पापं पूर्वमबुद्धिपूर्वं; पुण्यानि यः कुरुते बुद्धिपूर्वम् । स तत्पापं नुदते पुण्यशीलो; वासो यथा मलिनं क्षारयुक्त्या ।।"}, {"c": "12.148", "n": "31", "i": 55378, "v": "पापं कृत्वा न मन्येत नाहमस्मीति पूरुषः । चिकीर्षेदेव कल्याणं श्रद्दधानोऽनसूयकः ।।"}, {"c": "12.148", "n": "32", "i": 55379, "v": "छिद्राणि वसनस्येव साधुना विवृणोति यः । यः पापं पुरुषः कृत्वा कल्याणमभिपद्यते ।।"}, {"c": "12.148", "n": "33", "i": 55380, "v": "यथादित्यः पुनरुद्यंस्तमः सर्वं व्यपोहति । कल्याणमाचरन्नेवं सर्वं पापं व्यपोहति ।।"}, {"c": "12.148", "t": "भीष्म उवाच ।"}, {"c": "12.148", "n": "34", "i": 55381, "v": "एवमुक्त्वा स राजानमिन्द्रोतो जनमेजयम् । याजयामास विधिवद्वाजिमेधेन शौनकः ।।"}, {"c": "12.148", "n": "35", "i": 55382, "v": "ततः स राजा व्यपनीतकल्मषः; श्रिया युतः प्रज्वलिताग्निरूपया । विवेश राज्यं स्वममित्रकर्शनो; दिवं यथा पूर्णवपुर्निशाकरः ।।"}, {"c": "12.149", "t": "भीष्म उवाच ।"}, {"c": "12.149", "n": "1", "i": 55383, "v": "शृणु पार्थ यथावृत्तमितिहासं पुरातनम् । गृध्रजम्बुकसंवादं यो वृत्तो वैदिशे पुरा ।।"}, {"c": "12.149", "n": "2", "i": 55384, "v": "दुःखिताः केचिदादाय बालमप्राप्तयौवनम् । कुलसर्वस्वभूतं वै रुदन्तः शोकविह्वलाः ।।"}, {"c": "12.149", "n": "3", "i": 55385, "v": "बालं मृतं गृहीत्वाथ श्मशानाभिमुखाः स्थिताः । अङ्केनाङ्कं च संक्रम्य रुरुदुर्भूतले तदा ।।"}, {"c": "12.149", "n": "4", "i": 55386, "v": "तेषां रुदितशब्देन गृध्रोऽभ्येत्य वचोऽब्रवीत् । एकात्मकमिमं लोके त्यक्त्वा गच्छत माचिरम् ।।"}, {"c": "12.149", "n": "5", "i": 55387, "v": "इह पुंसां सहस्राणि स्त्रीसहस्राणि चैव हि । समानीतानि कालेन किं ते वै जात्वबान्धवाः ।।"}, {"c": "12.149", "n": "6", "i": 55388, "v": "संपश्यत जगत्सर्वं सुखदुःखैरधिष्ठितम् । संयोगो विप्रयोगश्च पर्यायेणोपलभ्यते ।।"}, {"c": "12.149", "n": "7", "i": 55389, "v": "गृहीत्वा ये च गच्छन्ति येऽनुयान्ति च तान्मृतान् । तेऽप्यायुषः प्रमाणेन स्वेन गच्छन्ति जन्तवः ।।"}, {"c": "12.149", "n": "8", "i": 55390, "v": "अलं स्थित्वा श्मशानेऽस्मिन्गृध्रगोमायुसंकुले । कङ्कालबहुले घोरे सर्वप्राणिभयंकरे ।।"}, {"c": "12.149", "n": "9", "i": 55391, "v": "न पुनर्जीवितः कश्चित्कालधर्ममुपागतः । प्रियो वा यदि वा द्वेष्यः प्राणिनां गतिरीदृशी ।।"}, {"c": "12.149", "n": "10", "i": 55392, "v": "सर्वेण खलु मर्तव्यं मर्त्यलोके प्रसूयता । कृतान्तविहिते मार्गे को मृतं जीवयिष्यति ।।"}, {"c": "12.149", "n": "11", "i": 55393, "v": "कर्मान्तविहिते लोके चास्तं गच्छति भास्करे । गम्यतां स्वमधिष्ठानं सुतस्नेहं विसृज्य वै ।।"}, {"c": "12.149", "n": "12", "i": 55394, "v": "ततो गृध्रवचः श्रुत्वा विक्रोशन्तस्तदा नृप । बान्धवास्तेऽभ्यगच्छन्त पुत्रमुत्सृज्य भूतले ।।"}, {"c": "12.149", "n": "13", "i": 55395, "v": "विनिश्चित्याथ च ततः संत्यजन्तः स्वमात्मजम् । निराशा जीविते तस्य मार्गमारुह्य धिष्ठिताः ।।"}, {"c": "12.149", "n": "14", "i": 55396, "v": "ध्वाङ्क्षाभ्रसमवर्णस्तु बिलान्निःसृत्य जम्बुकः । गच्छमानान्स्म तानाह निर्घृणाः खलु मानवाः ।।"}, {"c": "12.149", "n": "15", "i": 55397, "v": "आदित्योऽयं स्थितो मूढाः स्नेहं कुरुत मा भयम् । बहुरूपो मुहूर्तश्च जीवेतापि कदाचन ।।"}, {"c": "12.149", "n": "16", "i": 55398, "v": "यूयं भूमौ विनिक्षिप्य पुत्रस्नेहविनाकृताः । श्मशाने पुत्रमुत्सृज्य कस्माद्गच्छथ निर्घृणाः ।।"}, {"c": "12.149", "n": "17", "i": 55399, "v": "न वोऽस्त्यस्मिन्सुते स्नेहो बाले मधुरभाषिणि । यस्य भाषितमात्रेण प्रसादमुपगच्छथ ।।"}, {"c": "12.149", "n": "18", "i": 55400, "v": "न पश्यथ सुतस्नेहं यादृशः पशुपक्षिणाम् । न येषां धारयित्वा तान्कश्चिदस्ति फलागमः ।।"}, {"c": "12.149", "n": "19", "i": 55401, "v": "चतुष्पात्पक्षिकीटानां प्राणिनां स्नेहसङ्गिनाम् । परलोकगतिस्थानां मुनियज्ञक्रिया इव ।।"}, {"c": "12.149", "n": "20", "i": 55402, "v": "तेषां पुत्राभिरामाणामिह लोके परत्र च । न गुणो दृश्यते कश्चित्प्रजाः संधारयन्ति च ।।"}, {"c": "12.149", "n": "21", "i": 55403, "v": "अपश्यतां प्रियान्पुत्रान्नैषां शोकोऽनुतिष्ठति । न च पुष्णन्ति संवृद्धास्ते मातापितरौ क्वचित् ।।"}, {"c": "12.149", "n": "22", "i": 55404, "v": "मानुषाणां कुतः स्नेहो येषां शोको भविष्यति । इमं कुलकरं पुत्रं कथं त्यक्त्वा गमिष्यथ ।।"}, {"c": "12.149", "n": "23", "i": 55405, "v": "चिरं मुञ्चत बाष्पं च चिरं स्नेहेन पश्यत । एवंविधानि हीष्टानि दुस्त्यजानि विशेषतः ।।"}, {"c": "12.149", "n": "24", "i": 55406, "v": "क्षीणस्याथाभियुक्तस्य श्मशानाभिमुखस्य च । बान्धवा यत्र तिष्ठन्ति तत्रान्यो नावतिष्ठते ।।"}, {"c": "12.149", "n": "25", "i": 55407, "v": "सर्वस्य दयिताः प्राणाः सर्वः स्नेहं च विन्दति । तिर्यग्योनिष्वपि सतां स्नेहं पश्यत यादृशम् ।।"}, {"c": "12.149", "n": "26", "i": 55408, "v": "त्यक्त्वा कथं गच्छेथेमं पद्मलोलायताक्षकम् । यथा नवोद्वाहकृतं स्नानमाल्यविभूषितम् ।।"}, {"c": "12.149", "t": "भीष्म उवाच ।"}, {"c": "12.149", "n": "27", "i": 55409, "v": "जम्बुकस्य वचः श्रुत्वा कृपणं परिदेवतः । न्यवर्तन्त तदा सर्वे शवार्थं ते स्म मानुषाः ।।"}, {"c": "12.149", "t": "गृध्र उवाच ।"}, {"c": "12.149", "n": "28", "i": 55410, "v": "अहो धिक्सुनृशंसेन जम्बुकेनाल्पमेधसा । क्षुद्रेणोक्ता हीनसत्त्वा मानुषाः किं निवर्तथ ।।"}, {"c": "12.149", "n": "29", "i": 55411, "v": "पञ्चभूतपरित्यक्तं शून्यं काष्ठत्वमागतम् । कस्माच्छोचथ निश्चेष्टमात्मानं किं न शोचथ ।।"}, {"c": "12.149", "n": "30", "i": 55412, "v": "तपः कुरुत वै तीव्रं मुच्यध्वं येन किल्बिषात् । तपसा लभ्यते सर्वं विलापः किं करिष्यति ।।"}, {"c": "12.149", "n": "31", "i": 55413, "v": "अनिष्टानि च भाग्यानि जानीत सह मूर्तिभिः । येन गच्छति लोकोऽयं दत्त्वा शोकमनन्तकम् ।।"}, {"c": "12.149", "n": "32", "i": 55414, "v": "धनं गाश्च सुवर्णं च मणिरत्नमथापि च । अपत्यं च तपोमूलं तपोयोगाच्च लभ्यते ।।"}, {"c": "12.149", "n": "33", "i": 55415, "v": "यथाकृता च भूतेषु प्राप्यते सुखदुःखता । गृहीत्वा जायते जन्तुर्दुःखानि च सुखानि च ।।"}, {"c": "12.149", "n": "34", "i": 55416, "v": "न कर्मणा पितुः पुत्रः पिता वा पुत्रकर्मणा । मार्गेणान्येन गच्छन्ति त्यक्त्वा सुकृतदुष्कृते ।।"}, {"c": "12.149", "n": "35", "i": 55417, "v": "धर्मं चरत यत्नेन तथाधर्मान्निवर्तत । वर्तध्वं च यथाकालं दैवतेषु द्विजेषु च ।।"}, {"c": "12.149", "n": "36", "i": 55418, "v": "शोकं त्यजत दैन्यं च सुतस्नेहान्निवर्तत । त्यज्यतामयमाकाशे ततः शीघ्रं निवर्तत ।।"}, {"c": "12.149", "n": "37", "i": 55419, "v": "यत्करोति शुभं कर्म तथाधर्मं सुदारुणम् । तत्कर्तैव समश्नाति बान्धवानां किमत्र हि ।।"}, {"c": "12.149", "n": "38", "i": 55420, "v": "इह त्यक्त्वा न तिष्ठन्ति बान्धवा बान्धवं प्रियम् । स्नेहमुत्सृज्य गच्छन्ति बाष्पपूर्णाविलेक्षणाः ।।"}, {"c": "12.149", "n": "39", "i": 55421, "v": "प्राज्ञो वा यदि वा मूर्खः सधनो निर्धनोऽपि वा । सर्वः कालवशं याति शुभाशुभसमन्वितः ।।"}, {"c": "12.149", "n": "40", "i": 55422, "v": "किं करिष्यथ शोचित्वा मृतं किमनुशोचथ । सर्वस्य हि प्रभुः कालो धर्मतः समदर्शनः ।।"}, {"c": "12.149", "n": "41", "i": 55423, "v": "यौवनस्थांश्च बालांश्च वृद्धान्गर्भगतानपि । सर्वानाविशते मृत्युरेवंभूतमिदं जगत् ।।"}, {"c": "12.149", "t": "जम्बुक उवाच ।"}, {"c": "12.149", "n": "42", "i": 55424, "v": "अहो मन्दीकृतः स्नेहो गृध्रेणेहाल्पमेधसा । पुत्रस्नेहाभिभूतानां युष्माकं शोचतां भृशम् ।।"}, {"c": "12.149", "n": "43", "i": 55425, "v": "समैः सम्यक्प्रयुक्तैश्च वचनैः प्रश्रयोत्तरैः । यद्गच्छथ जलस्थायं स्नेहमुत्सृज्य दुस्त्यजम् ।।"}, {"c": "12.149", "n": "44", "i": 55426, "v": "अहो पुत्रवियोगेन मृतशून्योपसेवनात् । क्रोशतां वै भृशं दुःखं विवत्सानां गवामिव ।।"}, {"c": "12.149", "n": "45", "i": 55427, "v": "अद्य शोकं विजानामि मानुषाणां महीतले । स्नेहं हि करुणं दृष्ट्वा ममाप्यश्रूण्यथागमन् ।।"}, {"c": "12.149", "n": "46", "i": 55428, "v": "यत्नो हि सततं कार्यः कृतो दैवेन सिध्यति । दैवं पुरुषकारश्च कृतान्तेनोपपद्यते ।।"}, {"c": "12.149", "n": "47", "i": 55429, "v": "अनिर्वेदः सदा कार्यो निर्वेदाद्धि कुतः सुखम् । प्रयत्नात्प्राप्यते ह्यर्थः कस्माद्गच्छथ निर्दयाः ।।"}, {"c": "12.149", "n": "48", "i": 55430, "v": "आत्ममांसोपवृत्तं च शरीरार्धमयीं तनुम् । पितॄणां वंशकर्तारं वने त्यक्त्वा क्व यास्यथ ।।"}, {"c": "12.149", "n": "49", "i": 55431, "v": "अथ वास्तं गते सूर्ये संध्याकाल उपस्थिते । ततो नेष्यथ वा पुत्रमिहस्था वा भविष्यथ ।।"}, {"c": "12.149", "t": "गृध्र उवाच ।"}, {"c": "12.149", "n": "50", "i": 55432, "v": "अद्य वर्षसहस्रं मे साग्रं जातस्य मानुषाः । न च पश्यामि जीवन्तं मृतं स्त्रीपुंनपुंसकम् ।।"}, {"c": "12.149", "n": "51", "i": 55433, "v": "मृता गर्भेषु जायन्ते म्रियन्ते जातमात्रकाः । विक्रमन्तो म्रियन्ते च यौवनस्थास्तथापरे ।।"}, {"c": "12.149", "n": "52", "i": 55434, "v": "अनित्यानीह भाग्यानि चतुष्पात्पक्षिणामपि । जङ्गमाजङ्गमानां चाप्यायुरग्रेऽवतिष्ठते ।।"}, {"c": "12.149", "n": "53", "i": 55435, "v": "इष्टदारवियुक्ताश्च पुत्रशोकान्वितास्तथा । दह्यमानाः स्म शोकेन गृहं गच्छन्ति नित्यदा ।।"}, {"c": "12.149", "n": "54", "i": 55436, "v": "अनिष्टानां सहस्राणि तथेष्टानां शतानि च । उत्सृज्येह प्रयाता वै बान्धवा भृशदुःखिताः ।।"}, {"c": "12.149", "n": "55", "i": 55437, "v": "त्यज्यतामेष निस्तेजाः शून्यः काष्ठत्वमागतः । अन्यदेहविषक्तो हि शावं काष्ठमुपासते ।।"}, {"c": "12.149", "n": "56", "i": 55438, "v": "भ्रान्तजीवस्य वै बाष्पं कस्माद्धित्वा न गच्छथ । निरर्थको ह्ययं स्नेहो निरर्थश्च परिग्रहः ।।"}, {"c": "12.149", "n": "57", "i": 55439, "v": "न चक्षुर्भ्यां न कर्णाभ्यां संशृणोति समीक्षते । तस्मादेनं समुत्सृज्य स्वगृहान्गच्छताशु वै ।।"}, {"c": "12.149", "n": "58", "i": 55440, "v": "मोक्षधर्माश्रितैर्वाक्यैर्हेतुमद्भिरनिष्ठुरैः । मयोक्ता गच्छत क्षिप्रं स्वं स्वमेव निवेशनम् ।।"}, {"c": "12.149", "n": "59", "i": 55441, "v": "प्रज्ञाविज्ञानयुक्तेन बुद्धिसंज्ञाप्रदायिना । वचनं श्राविता रूक्षं मानुषाः संनिवर्तत ।।"}, {"c": "12.149", "t": "जम्बुक उवाच ।"}, {"c": "12.149", "n": "60", "i": 55442, "v": "इमं कनकवर्णाभं भूषणैः समलंकृतम् । गृध्रवाक्यात्कथं पुत्रं त्यजध्वं पितृपिण्डदम् ।।"}, {"c": "12.149", "n": "61", "i": 55443, "v": "न स्नेहस्य विरोधोऽस्ति विलापरुदितस्य वै । मृतस्यास्य परित्यागात्तापो वै भविता ध्रुवम् ।।"}, {"c": "12.149", "n": "62", "i": 55444, "v": "श्रूयते शम्बुके शूद्रे हते ब्राह्मणदारकः । जीवितो धर्ममासाद्य रामात्सत्यपराक्रमात् ।।"}, {"c": "12.149", "n": "63", "i": 55445, "v": "तथा श्वेतस्य राजर्षेर्बालो दिष्टान्तमागतः । श्वोऽभूते धर्मनित्येन मृतः संजीवितः पुनः ।।"}, {"c": "12.149", "n": "64", "i": 55446, "v": "तथा कश्चिद्भवेत्सिद्धो मुनिर्वा देवतापि वा । कृपणानामनुक्रोशं कुर्याद्वो रुदतामिह ।।"}, {"c": "12.149", "t": "भीष्म उवाच ।"}, {"c": "12.149", "n": "65", "i": 55447, "v": "इत्युक्ताः संन्यवर्तन्त शोकार्ताः पुत्रवत्सलाः । अङ्के शिरः समाधाय रुरुदुर्बहुविस्तरम् ।।"}, {"c": "12.149", "t": "गृध्र उवाच ।"}, {"c": "12.149", "n": "66", "i": 55448, "v": "अश्रुपातपरिक्लिन्नः पाणिस्पर्शनपीडितः । धर्मराजप्रयोगाच्च दीर्घां निद्रां प्रवेशितः ।।"}, {"c": "12.149", "n": "67", "i": 55449, "v": "तपसापि हि संयुक्तो न काले नोपहन्यते । सर्वस्नेहावसानं तदिदं तत्प्रेतपत्तनम् ।।"}, {"c": "12.149", "n": "68", "i": 55450, "v": "बालवृद्धसहस्राणि सदा संत्यज्य बान्धवाः । दिनानि चैव रात्रीश्च दुःखं तिष्ठन्ति भूतले ।।"}, {"c": "12.149", "n": "69", "i": 55451, "v": "अलं निर्बन्धमागम्य शोकस्य परिवारणम् । अप्रत्ययं कुतो ह्यस्य पुनरद्येह जीवितम् ।।"}, {"c": "12.149", "n": "70", "i": 55452, "v": "नैष जम्बुकवाक्येन पुनः प्राप्स्यति जीवितम् । मृतस्योत्सृष्टदेहस्य पुनर्देहो न विद्यते ।।"}, {"c": "12.149", "n": "71", "i": 55453, "v": "न वै मूर्तिप्रदानेन न जम्बुकशतैरपि । शक्यो जीवयितुं ह्येष बालो वर्षशतैरपि ।।"}, {"c": "12.149", "n": "72", "i": 55454, "v": "अपि रुद्रः कुमारो वा ब्रह्मा वा विष्णुरेव वा । वरमस्मै प्रयच्छेयुस्ततो जीवेदयं शिशुः ।।"}, {"c": "12.149", "n": "73", "i": 55455, "v": "न च बाष्पविमोक्षेण न चाश्वासकृतेन वै । न दीर्घरुदितेनेह पुनर्जीवो भविष्यति ।।"}, {"c": "12.149", "n": "74", "i": 55456, "v": "अहं च क्रोष्टुकश्चैव यूयं चैवास्य बान्धवाः । धर्माधर्मौ गृहीत्वेह सर्वे वर्तामहेऽध्वनि ।।"}, {"c": "12.149", "n": "75", "i": 55457, "v": "अप्रियं परुषं चापि परद्रोहं परस्त्रियम् । अधर्ममनृतं चैव दूरात्प्राज्ञो निवर्तयेत् ।।"}, {"c": "12.149", "n": "76", "i": 55458, "v": "सत्यं धर्मं शुभं न्याय्यं प्राणिनां महतीं दयाम् । अजिह्मत्वमशाठ्यं च यत्नतः परिमार्गत ।।"}, {"c": "12.149", "n": "77", "i": 55459, "v": "मातरं पितरं चैव बान्धवान्सुहृदस्तथा । जीवतो ये न पश्यन्ति तेषां धर्मविपर्ययः ।।"}, {"c": "12.149", "n": "78", "i": 55460, "v": "यो न पश्यति चक्षुर्भ्यां नेङ्गते च कथंचन । तस्य निष्ठावसानान्ते रुदन्तः किं करिष्यथ ।।"}, {"c": "12.149", "t": "भीष्म उवाच ।"}, {"c": "12.149", "n": "79", "i": 55461, "v": "इत्युक्तास्तं सुतं त्यक्त्वा भूमौ शोकपरिप्लुताः । दह्यमानाः सुतस्नेहात्प्रययुर्बान्धवा गृहान् ।।"}, {"c": "12.149", "t": "जम्बुक उवाच ।"}, {"c": "12.149", "n": "80", "i": 55462, "v": "दारुणो मर्त्यलोकोऽयं सर्वप्राणिविनाशनः । इष्टबन्धुवियोगश्च तथैवाल्पं च जीवितम् ।।"}, {"c": "12.149", "n": "81", "i": 55463, "v": "बह्वलीकमसत्यं च प्रतिवादाप्रियंवदम् । इमं प्रेक्ष्य पुनर्भावं दुःखशोकाभिवर्धनम् ।।"}, {"c": "12.149", "n": "82", "i": 55464, "v": "न मे मानुषलोकोऽयं मुहूर्तमपि रोचते । अहो धिग्गृध्रवाक्येन संनिवर्तथ मानुषाः ।।"}, {"c": "12.149", "n": "83", "i": 55465, "v": "प्रदीप्ताः पुत्रशोकेन यथैवाबुद्धयस्तथा । कथं गच्छथ सस्नेहाः सुतस्नेहं विसृज्य च । श्रुत्वा गृध्रस्य वचनं पापस्येहाकृतात्मनः ।।"}, {"c": "12.149", "n": "84", "i": 55466, "v": "सुखस्यानन्तरं दुःखं दुःखस्यानन्तरं सुखम् । सुखदुःखान्विते लोके नेहास्त्येकमनन्तकम् ।।"}, {"c": "12.149", "n": "85", "i": 55467, "v": "इमं क्षितितले न्यस्य बालं रूपसमन्वितम् । कुलशोकाकरं मूढाः पुत्रं त्यक्त्वा क्व यास्यथ ।।"}, {"c": "12.149", "n": "86", "i": 55468, "v": "रूपयौवनसंपन्नं द्योतमानमिव श्रिया । जीवन्तमेनं पश्यामि मनसा नात्र संशयः ।।"}, {"c": "12.149", "n": "87", "i": 55469, "v": "विनाशश्चाप्यनर्होऽस्य सुखं प्राप्स्यथ मानुषाः । पुत्रशोकाग्निदग्धानां मृतमप्यद्य वः क्षमम् ।।"}, {"c": "12.149", "n": "88", "i": 55470, "v": "दुःखसंभावनां कृत्वा धारयित्वा स्वयं सुखम् । त्यक्त्वा गमिष्यथ क्वाद्य समुत्सृज्याल्पबुद्धिवत् ।।"}, {"c": "12.149", "t": "भीष्म उवाच ।"}, {"c": "12.149", "n": "89", "i": 55471, "v": "तथा धर्मविरोधेन प्रियमिथ्याभिध्यायिना । श्मशानवासिना नित्यं रात्रिं मृगयता तदा ।।"}, {"c": "12.149", "n": "90", "i": 55472, "v": "ततो मध्यस्थतां नीता वचनैरमृतोपमैः । जम्बुकेन स्वकार्यार्थं बान्धवास्तस्य धिष्ठिताः ।।"}, {"c": "12.149", "t": "गृध्र उवाच ।"}, {"c": "12.149", "n": "91", "i": 55473, "v": "अयं प्रेतसमाकीर्णो यक्षराक्षससेवितः । दारुणः काननोद्देशः कौशिकैरभिनादितः ।।"}, {"c": "12.149", "n": "92", "i": 55474, "v": "भीमः सुघोरश्च तथा नीलमेघसमप्रभः । अस्मिञ्शवं परित्यज्य प्रेतकार्याण्युपासत ।।"}, {"c": "12.149", "n": "93", "i": 55475, "v": "भानुर्यावन्न यात्यस्तं यावच्च विमला दिशः । तावदेनं परित्यज्य प्रेतकार्याण्युपासत ।।"}, {"c": "12.149", "n": "94", "i": 55476, "v": "नदन्ति परुषं श्येनाः शिवाः क्रोशन्ति दारुणाः । मृगेन्द्राः प्रतिनन्दन्ति रविरस्तं च गच्छति ।।"}, {"c": "12.149", "n": "95", "i": 55477, "v": "चिताधूमेन नीलेन संरज्यन्ते च पादपाः । श्मशाने च निराहाराः प्रतिनन्दन्ति देहिनः ।।"}, {"c": "12.149", "n": "96", "i": 55478, "v": "सर्वे विक्रान्तवीर्याश्च अस्मिन्देशे सुदारुणाः । युष्मान्प्रधर्षयिष्यन्ति विकृता मांसभोजनाः ।।"}, {"c": "12.149", "n": "97", "i": 55479, "v": "दूराच्चायं वनोद्देशो भयमत्र भविष्यति । त्यज्यतां काष्ठभूतोऽयं मृष्यतां जाम्बुकं वचः ।।"}, {"c": "12.149", "n": "98", "i": 55480, "v": "यदि जम्बुकवाक्यानि निष्फलान्यनृतानि च । श्रोष्यथ भ्रष्टविज्ञानास्ततः सर्वे विनङ्क्ष्यथ ।।"}, {"c": "12.149", "t": "जम्बुक उवाच ।"}, {"c": "12.149", "n": "99", "i": 55481, "v": "स्थीयतां नेह भेतव्यं यावत्तपति भास्करः । तावदस्मिन्सुतस्नेहादनिर्वेदेन वर्तत ।।"}, {"c": "12.149", "n": "100", "i": 55482, "v": "स्वैरं रुदत विस्रब्धाः स्वैरं स्नेहेन पश्यत । स्थीयतां यावदादित्यः किं वः क्रव्यादभाषितैः ।।"}, {"c": "12.149", "n": "101", "i": 55483, "v": "यदि गृध्रस्य वाक्यानि तीव्राणि रभसानि च । गृह्णीत मोहितात्मानः सुतो वो न भविष्यति ।।"}, {"c": "12.149", "t": "भीष्म उवाच ।"}, {"c": "12.149", "n": "102", "i": 55484, "v": "गृध्रोऽनस्तमिते त्वाह गतेऽस्तमिति जम्बुकः । मृतस्य तं परिजनमूचतुस्तौ क्षुधान्वितौ ।।"}, {"c": "12.149", "n": "103", "i": 55485, "v": "स्वकार्यदक्षिणौ राजन्गृध्रो जम्बुक एव च । क्षुत्पिपासापरिश्रान्तौ शास्त्रमालम्ब्य जल्पतः ।।"}, {"c": "12.149", "n": "104", "i": 55486, "v": "तयोर्विज्ञानविदुषोर्द्वयोर्जम्बुकपत्रिणोः । वाक्यैरमृतकल्पैर्हि प्रातिष्ठन्त व्रजन्ति च ।।"}, {"c": "12.149", "n": "105", "i": 55487, "v": "शोकदैन्यसमाविष्टा रुदन्तस्तस्थिरे तदा । स्वकार्यकुशलाभ्यां ते संभ्राम्यन्ते ह नैपुणात् ।।"}, {"c": "12.149", "n": "106", "i": 55488, "v": "तथा तयोर्विवदतोर्विज्ञानविदुषोर्द्वयोः । बान्धवानां स्थितानां च उपातिष्ठत शंकरः ।।"}, {"c": "12.149", "n": "107", "i": 55489, "v": "ततस्तानाह मनुजान्वरदोऽस्मीति शूलभृत् । ते प्रत्यूचुरिदं वाक्यं दुःखिताः प्रणताः स्थिताः ।।"}, {"c": "12.149", "n": "108", "i": 55490, "v": "एकपुत्रविहीनानां सर्वेषां जीवितार्थिनाम् । पुत्रस्य नो जीवदानाज्जीवितं दातुमर्हसि ।।"}, {"c": "12.149", "n": "109", "i": 55491, "v": "एवमुक्तः स भगवान्वारिपूर्णेन पाणिना । जीवं तस्मै कुमाराय प्रादाद्वर्षशताय वै ।।"}, {"c": "12.149", "n": "110", "i": 55492, "v": "तथा गोमायुगृध्राभ्यामददत्क्षुद्विनाशनम् । वरं पिनाकी भगवान्सर्वभूतहिते रतः ।।"}, {"c": "12.149", "n": "111", "i": 55493, "v": "ततः प्रणम्य तं देवं श्रेयोहर्षसमन्विताः । कृतकृत्याः सुखं हृष्टाः प्रातिष्ठन्त तदा विभो ।।"}, {"c": "12.149", "n": "112", "i": 55494, "v": "अनिर्वेदेन दीर्घेण निश्चयेन ध्रुवेण च । देवदेवप्रसादाच्च क्षिप्रं फलमवाप्यते ।।"}, {"c": "12.149", "n": "113", "i": 55495, "v": "पश्य देवस्य संयोगं बान्धवानां च निश्चयम् । कृपणानां हि रुदतां कृतमश्रुप्रमार्जनम् ।।"}, {"c": "12.149", "n": "114", "i": 55496, "v": "पश्य चाल्पेन कालेन निश्चयान्वेषणेन च । प्रसादं शंकरात्प्राप्य दुःखिताः सुखमाप्नुवन् ।।"}, {"c": "12.149", "n": "115", "i": 55497, "v": "ते विस्मिताः प्रहृष्टाश्च पुत्रसंजीवनात्पुनः । बभूवुर्भरतश्रेष्ठ प्रसादाच्छंकरस्य वै ।।"}, {"c": "12.149", "n": "116", "i": 55498, "v": "ततस्ते त्वरिता राजञ्श्रुत्वा शोकमघोद्भवम् । विविशुः पुत्रमादाय नगरं हृष्टमानसाः । एषा बुद्धिः समस्तानां चातुर्वर्ण्ये निदर्शिता ।।"}, {"c": "12.149", "n": "117", "i": 55499, "v": "धर्मार्थमोक्षसंयुक्तमितिहासमिमं शुभम् । श्रुत्वा मनुष्यः सततमिह प्रेत्य च मोदते ।।"}, {"c": "12.150", "t": "भीष्म उवाच ।"}, {"c": "12.150", "n": "1", "i": 55500, "v": "अत्राप्युदाहरन्तीममितिहासं पुरातनम् । संवादं भरतश्रेष्ठ शल्मलेः पवनस्य च ।।"}, {"c": "12.150", "n": "2", "i": 55501, "v": "हिमवन्तं समासाद्य महानासीद्वनस्पतिः । वर्षपूगाभिसंवृद्धः शाखास्कन्धपलाशवान् ।।"}, {"c": "12.150", "n": "3", "i": 55502, "v": "तत्र स्म मत्ता मातङ्गा धर्मार्ताः श्रमकर्शिताः । विश्रमन्ति महाबाहो तथान्या मृगजातयः ।।"}, {"c": "12.150", "n": "4", "i": 55503, "v": "नल्वमात्रपरीणाहो घनच्छायो वनस्पतिः । शुकशारिकसंघुष्टः फलवान्पुष्पवानपि ।।"}, {"c": "12.150", "n": "5", "i": 55504, "v": "सार्थिका वणिजश्चापि तापसाश्च वनौकसः । वसन्ति वासान्मार्गस्थाः सुरम्ये तरुसत्तमे ।।"}, {"c": "12.150", "n": "6", "i": 55505, "v": "तस्या ता विपुलाः शाखा दृष्ट्वा स्कन्धांश्च सर्वतः । अभिगम्याब्रवीदेनं नारदो भरतर्षभ ।।"}, {"c": "12.150", "n": "7", "i": 55506, "v": "अहो नु रमणीयस्त्वमहो चासि मनोरमः । प्रीयामहे त्वया नित्यं तरुप्रवर शल्मले ।।"}, {"c": "12.150", "n": "8", "i": 55507, "v": "सदैव शकुनास्तात मृगाश्चाधस्तथा गजाः । वसन्ति तव संहृष्टा मनोहरतरास्तथा ।।"}, {"c": "12.150", "n": "9", "i": 55508, "v": "तव शाखा महाशाख स्कन्धं च विपुलं तथा । न वै प्रभग्नान्पश्यामि मारुतेन कथंचन ।।"}, {"c": "12.150", "n": "10", "i": 55509, "v": "किं नु ते मारुतस्तात प्रीतिमानथ वा सुहृत् । त्वां रक्षति सदा येन वनेऽस्मिन्पवनो ध्रुवम् ।।"}, {"c": "12.150", "n": "11", "i": 55510, "v": "विवान्हि पवनः स्थानाद्वृक्षानुच्चावचानपि । पर्वतानां च शिखराण्याचालयति वेगवान् ।।"}, {"c": "12.150", "n": "12", "i": 55511, "v": "शोषयत्येव पातालं विवान्गन्धवहः शुचिः । ह्रदांश्च सरितश्चैव सागरांश्च तथैव ह ।।"}, {"c": "12.150", "n": "13", "i": 55512, "v": "त्वां संरक्षेत पवनः सखित्वेन न संशयः । तस्माद्बहलशाखोऽसि पर्णवान्पुष्पवानपि ।।"}, {"c": "12.150", "n": "14", "i": 55513, "v": "इदं च रमणीयं ते प्रतिभाति वनस्पते । यदिमे विहगास्तात रमन्ते मुदितास्त्वयि ।।"}, {"c": "12.150", "n": "15", "i": 55514, "v": "एषां पृथक्समस्तानां श्रूयते मधुरः स्वरः । पुष्पसंमोदने काले वाशतां सुमनोहरम् ।।"}, {"c": "12.150", "n": "16", "i": 55515, "v": "तथेमे मुदिता नागाः स्वयूथकुलशोभिनः । घर्मार्तास्त्वां समासाद्य सुखं विन्दन्ति शल्मले ।।"}, {"c": "12.150", "n": "17", "i": 55516, "v": "तथैव मृगजातीभिरन्याभिरुपशोभसे । तथा सार्थाधिवासैश्च शोभसे मेरुवद्द्रुम ।।"}, {"c": "12.150", "n": "18", "i": 55517, "v": "ब्राह्मणैश्च तपःसिद्धैस्तापसैः श्रमणैरपि । त्रिविष्टपसमं मन्ये तवायतनमेव ह ।।"}, {"c": "12.150", "n": "19", "i": 55518, "v": "बन्धुत्वादथ वा सख्याच्छल्मले नात्र संशयः । पालयत्येव सततं भीमः सर्वत्रगोऽनिलः ।।"}, {"c": "12.150", "n": "20", "i": 55519, "v": "न्यग्भावं परमं वायोः शल्मले त्वमुपागतः । तवाहमस्मीति सदा येन रक्षति मारुतः ।।"}, {"c": "12.150", "n": "21", "i": 55520, "v": "न तं पश्याम्यहं वृक्षं पर्वतं वापि तं दृढम् । यो न वायुबलाद्भग्नः पृथिव्यामिति मे मतिः ।।"}, {"c": "12.150", "n": "22", "i": 55521, "v": "त्वं पुनः कारणैर्नूनं शल्मले रक्ष्यसे सदा । वायुना सपरीवारस्तेन तिष्ठस्यसंशयम् ।।"}, {"c": "12.150", "t": "शल्मलिरुवाच ।"}, {"c": "12.150", "n": "23", "i": 55522, "v": "न मे वायुः सखा ब्रह्मन्न बन्धुर्न च मे सुहृत् । परमेष्ठी तथा नैव येन रक्षति मानिलः ।।"}, {"c": "12.150", "n": "24", "i": 55523, "v": "मम तेजोबलं वायोर्भीममपि हि नारद । कलामष्टादशीं प्राणैर्न मे प्राप्नोति मारुतः ।।"}, {"c": "12.150", "n": "25", "i": 55524, "v": "आगच्छन्परमो वायुर्मया विष्टम्भितो बलात् । रुजन्द्रुमान्पर्वतांश्च यच्चान्यदपि किंचन ।।"}, {"c": "12.150", "n": "26", "i": 55525, "v": "स मया बहुशो भग्नः प्रभञ्जन्वै प्रभञ्जनः । तस्मान्न बिभ्ये देवर्षे क्रुद्धादपि समीरणात् ।।"}, {"c": "12.150", "t": "नारद उवाच ।"}, {"c": "12.150", "n": "27", "i": 55526, "v": "शल्मले विपरीतं ते दर्शनं नात्र संशयः । न हि वायोर्बलेनास्ति भूतं तुल्यबलं क्वचित् ।।"}, {"c": "12.150", "n": "28", "i": 55527, "v": "इन्द्रो यमो वैश्रवणो वरुणश्च जलेश्वरः । न तेऽपि तुल्या मरुतः किं पुनस्त्वं वनस्पते ।।"}, {"c": "12.150", "n": "29", "i": 55528, "v": "यद्धि किंचिदिह प्राणि शल्मले चेष्टते भुवि । सर्वत्र भगवान्वायुश्चेष्टाप्राणकरः प्रभुः ।।"}, {"c": "12.150", "n": "30", "i": 55529, "v": "एष चेष्टयते सम्यक्प्राणिनः सम्यगायतः । असम्यगायतो भूयश्चेष्टते विकृतो नृषु ।।"}, {"c": "12.150", "n": "31", "i": 55530, "v": "स त्वमेवंविधं वायुं सर्वसत्त्वभृतां वरम् । न पूजयसि पूज्यं तं किमन्यद्बुद्धिलाघवात् ।।"}, {"c": "12.150", "n": "32", "i": 55531, "v": "असारश्चासि दुर्बुद्धे केवलं बहु भाषसे । क्रोधादिभिरवच्छन्नो मिथ्या वदसि शल्मले ।।"}, {"c": "12.150", "n": "33", "i": 55532, "v": "मम रोषः समुत्पन्नस्त्वय्येवं संप्रभाषति । ब्रवीम्येष स्वयं वायोस्तव दुर्भाषितं बहु ।।"}, {"c": "12.150", "n": "34", "i": 55533, "v": "चन्दनैः स्पन्दनैः शालैः सरलैर्देवदारुभिः । वेतसैर्बन्धनैश्चापि ये चान्ये बलवत्तराः ।।"}, {"c": "12.150", "n": "35", "i": 55534, "v": "तैश्चापि नैवं दुर्बुद्धे क्षिप्तो वायुः कृतात्मभिः । ते हि जानन्ति वायोश्च बलमात्मन एव च ।।"}, {"c": "12.150", "n": "36", "i": 55535, "v": "तस्मात्ते वै नमस्यन्ति श्वसनं द्रुमसत्तमाः । त्वं तु मोहान्न जानीषे वायोर्बलमनन्तकम् ।।"}, {"c": "12.151", "t": "भीष्म उवाच ।"}, {"c": "12.151", "n": "1", "i": 55536, "v": "एवमुक्त्वा तु राजेन्द्र शल्मलिं ब्रह्मवित्तमः । नारदः पवने सर्वं शल्मलेर्वाक्यमब्रवीत् ।।"}, {"c": "12.151", "n": "2", "i": 55537, "v": "हिमवत्पृष्ठजः कश्चिच्छल्मलिः परिवारवान् । बृहन्मूलो बृहच्छाखः स त्वां वायोऽवमन्यते ।।"}, {"c": "12.151", "n": "3", "i": 55538, "v": "बहून्याक्षेपयुक्तानि त्वामाह वचनानि सः । न युक्तानि मया वायो तानि वक्तुं त्वयि प्रभो ।।"}, {"c": "12.151", "n": "4", "i": 55539, "v": "जानामि त्वामहं वायो सर्वप्राणभृतां वरम् । वरिष्ठं च गरिष्ठं च क्रोधे वैवस्वतं यथा ।।"}, {"c": "12.151", "n": "5", "i": 55540, "v": "एवं तु वचनं श्रुत्वा नारदस्य समीरणः । शल्मलिं तमुपागम्य क्रुद्धो वचनमब्रवीत् ।।"}, {"c": "12.151", "n": "6", "i": 55541, "v": "शल्मले नारदे यत्तत्त्वयोक्तं मद्विगर्हणम् । अहं वायुः प्रभावं ते दर्शयाम्यात्मनो बलम् ।।"}, {"c": "12.151", "n": "7", "i": 55542, "v": "नाहं त्वा नाभिजानामि विदितश्चासि मे द्रुम । पितामहः प्रजासर्गे त्वयि विश्रान्तवान्प्रभुः ।।"}, {"c": "12.151", "n": "8", "i": 55543, "v": "तस्य विश्रमणादेव प्रसादो यः कृतस्तव । रक्ष्यसे तेन दुर्बुद्धे नात्मवीर्याद्द्रुमाधम ।।"}, {"c": "12.151", "n": "9", "i": 55544, "v": "यन्मा त्वमवजानीषे यथान्यं प्राकृतं तथा । दर्शयाम्येष आत्मानं यथा मामवभोत्स्यसे ।।"}, {"c": "12.151", "n": "10", "i": 55545, "v": "एवमुक्तस्ततः प्राह शल्मलिः प्रहसन्निव । पवन त्वं वने क्रुद्धो दर्शयात्मानमात्मना ।।"}, {"c": "12.151", "n": "11", "i": 55546, "v": "मयि वै त्यज्यतां क्रोधः किं मे क्रुद्धः करिष्यसि । न ते बिभेमि पवन यद्यपि त्वं स्वयंप्रभुः ।।"}, {"c": "12.151", "n": "12", "i": 55547, "v": "इत्येवमुक्तः पवनः श्व इत्येवाब्रवीद्वचः । दर्शयिष्यामि ते तेजस्ततो रात्रिरुपागमत् ।।"}, {"c": "12.151", "n": "13", "i": 55548, "v": "अथ निश्चित्य मनसा शल्मलिर्वातकारितम् । पश्यमानस्तदात्मानमसमं मातरिश्वनः ।।"}, {"c": "12.151", "n": "14", "i": 55549, "v": "नारदे यन्मया प्रोक्तं पवनं प्रति तन्मृषा । असमर्थो ह्यहं वायोर्बलेन बलवान्हि सः ।।"}, {"c": "12.151", "n": "15", "i": 55550, "v": "मारुतो बलवान्नित्यं यथैनं नारदोऽब्रवीत् । अहं हि दुर्बलोऽन्येभ्यो वृक्षेभ्यो नात्र संशयः ।।"}, {"c": "12.151", "n": "16", "i": 55551, "v": "किं तु बुद्ध्या समो नास्ति मम कश्चिद्वनस्पतिः । तदहं बुद्धिमास्थाय भयं मोक्ष्ये समीरणात् ।।"}, {"c": "12.151", "n": "17", "i": 55552, "v": "यदि तां बुद्धिमास्थाय चरेयुः पर्णिनो वने । अरिष्टाः स्युः सदा क्रुद्धात्पवनान्नात्र संशयः ।।"}, {"c": "12.151", "n": "18", "i": 55553, "v": "तेऽत्र बाला न जानन्ति यथा नैनान्समीरणः । समीरयेत संक्रुद्धो यथा जानाम्यहं तथा ।।"}, {"c": "12.151", "n": "19", "i": 55554, "v": "ततो निश्चित्य मनसा शल्मलिः क्षुभितस्तदा । शाखाः स्कन्धान्प्रशाखाश्च स्वयमेव व्यशातयत् ।।"}, {"c": "12.151", "n": "20", "i": 55555, "v": "स परित्यज्य शाखाश्च पत्राणि कुसुमानि च । प्रभाते वायुमायान्तं प्रत्यैक्षत वनस्पतिः ।।"}, {"c": "12.151", "n": "21", "i": 55556, "v": "ततः क्रुद्धः श्वसन्वायुः पातयन्वै महाद्रुमान् । आजगामाथ तं देशं स्थितो यत्र स शल्मलिः ।।"}]}